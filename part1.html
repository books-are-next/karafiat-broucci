<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Broučci</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./index.html">
    <link rel="next" href="./part2.html">
    <link rel="self" href="part1.html">
    <meta name="nb-identifier" content="karafiat-broucci-789a750">
    <meta name="nb-role" content="chapter">
  </head>
  <body data-nb-words="9703" data-nb-chars="52346" class="nb-role-chapter nb-custom-style">
    <nav role="doc-toc">
      <ul class="plain"></ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./index.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <h1 id="broučci" class="chunk" data-nb-ref-number="2" data-nb-words="1" data-nb-chars="7"><span class="idea" data-nb-ref-number="1" id="idea1" data-nb-words="1" data-nb-chars="7">Broučci</span></h1>
        <p class="chunk" data-nb-ref-number="3" data-nb-words="2" data-nb-chars="12"><span class="idea" data-nb-ref-number="2" id="idea2" data-nb-words="2" data-nb-chars="12">Jan Karafiát</span></p>
        <p class="chunk" data-nb-ref-number="4" data-nb-words="1" data-nb-chars="7"><span class="idea" data-nb-ref-number="3" id="idea3" data-nb-words="1" data-nb-chars="7">Broučci</span></p>
        <p class="chunk" data-nb-ref-number="5" data-nb-words="36" data-nb-chars="212"><span class="idea" data-nb-ref-number="4" id="idea4" data-nb-words="36" data-nb-chars="212">Znění tohoto textu vychází z&nbsp;díla Broučci tak, jak bylo vydáno v&nbsp;nakladatelství Hynek v&nbsp;roce 1919 (KARAFIÁT, Jan. Broučci: pro malé i&nbsp;veliké děti. Ilustroval [Adolf] Wenig. 29. vyd. Praha : Hynek, [193-]. 87 s.).</span></p>
        <p class="chunk" data-nb-ref-number="6" data-nb-words="12" data-nb-chars="100"><span class="idea" data-nb-ref-number="5" id="idea5" data-nb-words="12" data-nb-chars="100">Další pohádky naleznete online na&nbsp;www stránkách Městské knihovny v&nbsp;Praze: <a href="http://www.mlp.cz/pohadky">http://www.mlp.cz/pohadky</a>.</span></p>
        <p class="chunk" data-nb-ref-number="7" data-nb-words="6" data-nb-chars="25"><span class="idea" data-nb-ref-number="6" id="idea6" data-nb-words="6" data-nb-chars="25">Verze 1.0 z&nbsp;31. 05. 2010.</span></p>
        <p class="chunk" data-nb-ref-number="8" data-nb-words="83" data-nb-chars="461"><span class="idea" data-nb-ref-number="7" id="idea7" data-nb-words="83" data-nb-chars="461">Slunko bylo u&nbsp;samého západu a&nbsp;svatojanští broučci vstávali. Maminka už&nbsp;byla v&nbsp;kuchyni a&nbsp;vařila snídani. Tatínek už&nbsp;také nespal. Ležel ještě v&nbsp;posteli a&nbsp;hezky si&nbsp;hověl. Brouček pak přelezl ze&nbsp;své postýlky na&nbsp;maminčinu – tam se&nbsp;pěkněji spalo – lehl si&nbsp;pěkně na&nbsp;zádečka, zdvihl všechny nožičky do&nbsp;povětří a&nbsp;počal se&nbsp;houpat: houp, houp, houpy, houp. Ale najednou se&nbsp;to&nbsp;jaksi moc rozhoupalo, houpy, houp, a&nbsp;už&nbsp;ležel Brouček na&nbsp;zemi a&nbsp;křičel, co&nbsp;mu&nbsp;jen hrdlo stačilo.</span></p>
        <p class="chunk" data-nb-ref-number="9" data-nb-words="106" data-nb-chars="586"><span class="idea" data-nb-ref-number="8" id="idea8" data-nb-words="106" data-nb-chars="586">Tatínkem to&nbsp;trhlo, takže byl všecek polekaný. „Zatrápený Broučku, copak tak musíš křičet!“ – „Ale, tatínku, když jsem se&nbsp;tak udeřil!“ – „A jakpak?“ – „I já&nbsp;jsem spadl s&nbsp;postele.“ – „Tak sis měl dát pozor.“ – „Ale když mne to&nbsp;přece bolí.“ – Maminka měla už&nbsp;zatím snídani hotovou a&nbsp;šla je&nbsp;budit. „Vstávejte, vstávejte, slunko již zapadá, budeme snídat. A&nbsp;copak ty, Broučku, už&nbsp;pláčeš? Sotvas oči proloupl!“ – „Ale když já&nbsp;jsem se&nbsp;tak udeřil a&nbsp;tatínek chce, abych nekřičel.“ – „I – jen pojď. Dřív než kočička vejce snese, všecko se&nbsp;ti&nbsp;zahojí. Zatím se&nbsp;pěkně umyjeme a&nbsp;budeme snídat. Pojď.“</span></p>
        <p class="chunk" data-nb-ref-number="10" data-nb-words="26" data-nb-chars="154"><span class="idea" data-nb-ref-number="9" id="idea9" data-nb-words="26" data-nb-chars="154">A&nbsp;šli. Maminka Broučka pěkně umyla, Brouček přistavil ke&nbsp;stolu židle a&nbsp;maminka už&nbsp;nesla polívčičku na&nbsp;stůl. Sedli si, sepjali nožičky a&nbsp;tatínek se&nbsp;modlil:</span></p>
        <p class="chunk" data-nb-ref-number="11" data-nb-words="4" data-nb-chars="16"><span class="idea" data-nb-ref-number="10" id="idea10" data-nb-words="4" data-nb-chars="16">Ó&nbsp;náš milý Bože,</span></p>
        <p class="chunk" data-nb-ref-number="12" data-nb-words="4" data-nb-chars="20"><span class="idea" data-nb-ref-number="11" id="idea11" data-nb-words="4" data-nb-chars="20">povstali jsme z&nbsp;lože</span></p>
        <p class="chunk" data-nb-ref-number="13" data-nb-words="4" data-nb-chars="19"><span class="idea" data-nb-ref-number="12" id="idea12" data-nb-words="4" data-nb-chars="19">a&nbsp;pěkně tě&nbsp;prosíme,</span></p>
        <p class="chunk" data-nb-ref-number="14" data-nb-words="5" data-nb-chars="22"><span class="idea" data-nb-ref-number="13" id="idea13" data-nb-words="5" data-nb-chars="22">dejž, ať&nbsp;se&nbsp;tě&nbsp;bojíme,</span></p>
        <p class="chunk" data-nb-ref-number="15" data-nb-words="3" data-nb-chars="21"><span class="idea" data-nb-ref-number="14" id="idea14" data-nb-words="3" data-nb-chars="21">bojíme a&nbsp;posloucháme,</span></p>
        <p class="chunk" data-nb-ref-number="16" data-nb-words="5" data-nb-chars="22"><span class="idea" data-nb-ref-number="15" id="idea15" data-nb-words="5" data-nb-chars="22">a&nbsp;přitom se&nbsp;rádi máme.</span></p>
        <p class="chunk" data-nb-ref-number="17" data-nb-words="59" data-nb-chars="352"><span class="idea" data-nb-ref-number="16" id="idea16" data-nb-words="59" data-nb-chars="352">Nato říkal Brouček svou modlitbičku: „Požehnej nám, Pane Bože, prosíme tě&nbsp;pokorně,“ – a&nbsp;pak už&nbsp;hned držel svoji dřevěnou lžičku a&nbsp;znamenitě s&nbsp;ní&nbsp;zacházel. Však oni měli zelnou polívčičku a&nbsp;Brouček, třebaže všecky polívčičky rád, vždy a&nbsp;vždycky tu&nbsp;zelnou přece ze&nbsp;všech polívčiček nejraději. Snědl jí&nbsp;svůj plný talíř a&nbsp;maminka mu&nbsp;ještě ze&nbsp;svého přidala.</span></p>
        <p class="chunk" data-nb-ref-number="18" data-nb-words="45" data-nb-chars="248"><span class="idea" data-nb-ref-number="17" id="idea17" data-nb-words="45" data-nb-chars="248">Ale tatínek, že&nbsp;už&nbsp;má&nbsp;čas, slunko že&nbsp;je&nbsp;dávno za&nbsp;horama. Honem dal mamince hubičku, nechal si&nbsp;od&nbsp;Broučka políbit ruku, – „A teď, Broučku, pěkně poslouchat, ať&nbsp;mně pak maminka nemusí žalovat.“ – „Ne, tatínku. A&nbsp;já&nbsp;vás vyprovodím, ano?“ – „Tak pojď.“</span></p>
        <p class="chunk" data-nb-ref-number="19" data-nb-words="42" data-nb-chars="221"><span class="idea" data-nb-ref-number="18" id="idea18" data-nb-words="42" data-nb-chars="221">A&nbsp;šli, ba&nbsp;letěli, ale hezky nízko, aby Brouček nespadl, a&nbsp;jen tak daleko, co&nbsp;mohl Brouček domů uhlídat, aby potom nezabloudil. Ještě to&nbsp;dost neuměl, a&nbsp;tatínek mu&nbsp;řekl: „Jdi už&nbsp;zas, jdi a&nbsp;pěkně se&nbsp;uč&nbsp;lítat.“ A&nbsp;Brouček šel.</span></p>
        <p class="chunk" data-nb-ref-number="20" data-nb-words="108" data-nb-chars="526"><span class="idea" data-nb-ref-number="19" id="idea19" data-nb-words="108" data-nb-chars="526">Chaloupku měli vystavěnou ve&nbsp;stráni pod jalovcem a&nbsp;krytou suchým špendličím. Brouček si&nbsp;vylezl na&nbsp;stříšku, spustil se, letěl až&nbsp;k&nbsp;palouku a&nbsp;přes celý palouk až&nbsp;k&nbsp;dubu a&nbsp;zas zpátky až&nbsp;na&nbsp;stříšku, pak se&nbsp;zas spustil a&nbsp;letěl až&nbsp;k&nbsp;dubu a&nbsp;ještě zas zpátky. A&nbsp;když už&nbsp;byl všecek udýchán a&nbsp;křidélka ho&nbsp;bolela, sedl si&nbsp;a&nbsp;odpočinul. A&nbsp;zas se&nbsp;spustil a&nbsp;zas letěl až&nbsp;k&nbsp;palouku a&nbsp;přes celý palouk, až&nbsp;k&nbsp;dubu a&nbsp;zas až&nbsp;na&nbsp;stříšku, a&nbsp;zas se&nbsp;spustil a&nbsp;letěl až&nbsp;k&nbsp;dubu a&nbsp;zas zpátky a&nbsp;ještě se&nbsp;spustil a&nbsp;letěl rovnou čarou pod dub ke&nbsp;kmotřičce.</span></p>
        <p class="chunk" data-nb-ref-number="21" data-nb-words="114" data-nb-chars="580"><span class="idea" data-nb-ref-number="20" id="idea20" data-nb-words="114" data-nb-chars="580">„Kmotřičko, jestlipak už&nbsp;jste vzhůru?“ – „I Broučku, bodejť bychom nebyli!“ – „A Beruška také?“ – „Bodejť bych nebyla, Broučku. Copak nám neseš?“ – „Já? Nic. Ale, pane, to&nbsp;už&nbsp;umím lítat: Od&nbsp;našich až&nbsp;sem a&nbsp;zas k&nbsp;našim a&nbsp;zas sem a&nbsp;jakoby nic. Že&nbsp;bys to&nbsp;nedovedla!“ – „I však já&nbsp;jsem beruška a&nbsp;nejsem žádný brouček. Vaše maminka, myslím, také moc lítat neumí.“ – „Moc ne. Ale, pane, já&nbsp;jsem dnes ráno spadl s&nbsp;postele.“ – „A tos křičel, viď?“ – „A jakpak to&nbsp;víš? Copaks to&nbsp;slyšela?“ – „I neslyšela, ale to&nbsp;já&nbsp;už&nbsp;vím, že&nbsp;jsi takový křikloun.“ – „Že jsem křikloun? Ó&nbsp;– ty&nbsp;Berouši! – –“</span></p>
        <p class="chunk" data-nb-ref-number="22" data-nb-words="174" data-nb-chars="880"><span class="idea" data-nb-ref-number="21" id="idea21" data-nb-words="174" data-nb-chars="880">A&nbsp;už&nbsp;zas Brouček letěl. Maminka už&nbsp;měla doma uklizíno a&nbsp;cídila právě okna, že&nbsp;se&nbsp;až&nbsp;až&nbsp;třpytila. „Kdepaks byl tak dlouho, Broučku?“ – „Byl jsem chvilku u&nbsp;kmotřičky pod dubem.“ – „A copaks tam dělal?“ – „Nic, já&nbsp;jsem tam byl jen tak u&nbsp;okna.“ – „A copak ti&nbsp;dali?“ – „Nic, já&nbsp;jsem nic nechtěl.“ – „Ó, oni ti&nbsp;přece něco dali. Včera kmotřička povídala, že&nbsp;až&nbsp;tam přijdeš –.“ – „Oni něco mají?“ – „Inu, to&nbsp;by&nbsp;byla kmotřička nepovídala.“ – „Hm, nechť si&nbsp;to&nbsp;nechají.“ – „Ó, však ty&nbsp;si&nbsp;tam pro to&nbsp;půjdeš.“ – „Ó, nepůjdu.“ Ó, půjdeš. A&nbsp;jakpaks daleko tatínka vyprovodil?“ – „Ó, daleko. Až&nbsp;k&nbsp;těm třem olším.“ – „Nu, to&nbsp;není daleko. To&nbsp;se&nbsp;budeš muset ještě moc učit, než budeš moci s&nbsp;tatínkem lítat a&nbsp;pěkně lidem svítit.“ – „Ó! A&nbsp;copak se&nbsp;těm lidem musí svítit? Však my&nbsp;si&nbsp;svítíme sami!“ –“Inu, když oni mají noc, když my&nbsp;máme den. Oni teď spí.“ – „A pročpak jim tatínek svítí, když oni spí?“</span></p>
        <p class="chunk" data-nb-ref-number="23" data-nb-words="30" data-nb-chars="138"><span class="idea" data-nb-ref-number="22" id="idea22" data-nb-words="30" data-nb-chars="138">„I holečku, to&nbsp;tak musí být, to&nbsp;už&nbsp;Pán Bůh tak chce, a&nbsp;ty&nbsp;také poletíš s&nbsp;tatínkem tam daleko a&nbsp;budeš pěkně svítit. Jen jdi a&nbsp;uč&nbsp;se&nbsp;lítat!“</span></p>
        <p class="chunk" data-nb-ref-number="24" data-nb-words="88" data-nb-chars="445"><span class="idea" data-nb-ref-number="23" id="idea23" data-nb-words="88" data-nb-chars="445">To&nbsp;se&nbsp;Broučkovi líbilo, a&nbsp;už&nbsp;zas lítal. Vylezl si&nbsp;na&nbsp;stříšku, spustil se&nbsp;a&nbsp;letěl – letěl v&nbsp;druhou stranu až&nbsp;ke&nbsp;kaštanům a&nbsp;hned zas zpátky až&nbsp;na&nbsp;stříšku. Ale dál se&nbsp;mu&nbsp;jaksi nechtělo. Zůstal si&nbsp;sedět, a&nbsp;tu&nbsp;najednou vidí, že&nbsp;se&nbsp;jim počíná z&nbsp;komína kouřit. A&nbsp;už&nbsp;seděl na&nbsp;komíně. „Maminko, copak se&nbsp;vám na&nbsp;ohnisku chytá?“ – „I nic, holečku. Já&nbsp;si&nbsp;chci udělat na&nbsp;polívky jíšku.“ – „A že&nbsp;vám to, maminko, zafouknu!“ – „Ne, ne, já&nbsp;nechci. Necháš toho!“</span></p>
        <p class="chunk" data-nb-ref-number="25" data-nb-words="192" data-nb-chars="1043"><span class="idea" data-nb-ref-number="24" id="idea24" data-nb-words="192" data-nb-chars="1043">Ale Brouček přece foukal, a&nbsp;už&nbsp;by&nbsp;to&nbsp;byl málem zhasil, kdyby byla maminka honem nepřiložila trochu suchého chvojí. Plamen vyšlehl, za&nbsp;ním se&nbsp;valil kouř, a&nbsp;Brouček počne křičet, a&nbsp;křičí a&nbsp;křičí a&nbsp;leze se&nbsp;stříšky dolů. „Ach, maminko, maminko, ach, ach, maminko!“ – „A copak zas, Broučku?“ – „Ach, maminko, když mně ten kouř vlezl do&nbsp;očí!“ – – „Vidíš, ty&nbsp;škaredý Broučku! Dobře tak, když nechceš poslouchat. Nevíš, co&nbsp;ti&nbsp;tatínek přikazoval, a&nbsp;zač se&nbsp;ráno modlíme? Počkej, počkej, já&nbsp;to&nbsp;všecko povím.“ – „Ale, maminko, když mně vlezl ten kouř do&nbsp;očí a&nbsp;tak mne štípal.“ – „I to&nbsp;ti&nbsp;patřilo, a&nbsp;ještě dostaneš, až&nbsp;tatínek přiletí. To&nbsp;bude z&nbsp;tebe krásný brouček!“ – „Ale vždyť já&nbsp;jsem vám to, maminko, nezhasil.“ – „Ale chtěls mně to&nbsp;zhasit a&nbsp;věděls, že&nbsp;to&nbsp;nechci. Ne, vidíš, to&nbsp;ti&nbsp;nesmím prominout. Copak by&nbsp;z&nbsp;tebe bylo! Až&nbsp;jen tatínek přiletí. A&nbsp;kmotřičce to&nbsp;na&nbsp;tebe také povím a&nbsp;kmotříčkovi i&nbsp;Berušce.“ – „Ale maminko, vždyť já&nbsp;jsem vám to&nbsp;nezhasil, a&nbsp;já&nbsp;už&nbsp;vám to&nbsp;víckrát nebudu zhášet. Prosím vás, maminko, neříkejte to.“ – „Ne, to&nbsp;já&nbsp;musím říci!“</span></p>
        <p class="chunk" data-nb-ref-number="26" data-nb-words="116" data-nb-chars="613"><span class="idea" data-nb-ref-number="25" id="idea25" data-nb-words="116" data-nb-chars="613">Ale když Brouček moc prosil a&nbsp;prosil, a&nbsp;už&nbsp;zas plakal a&nbsp;pořád prosil a&nbsp;sliboval, že&nbsp;už&nbsp;bude poslouchat, tak si&nbsp;maminka dala říci, a&nbsp;že&nbsp;to&nbsp;nepoví. „Nu tak. A&nbsp;už&nbsp;neplač. A&nbsp;dej si&nbsp;na&nbsp;sebe pozor. To&nbsp;by&nbsp;tě&nbsp;neměl nikdo rád. Brouček musí poslouchat. Vidíš, jak tatínek poslouchá.“ – „Tatínek? Kohopak on&nbsp;poslouchá?“ – „I, Pána Boha poslouchá. Vždyť víš, že&nbsp;každé ráno letí z&nbsp;domu a&nbsp;je&nbsp;celý den pryč až&nbsp;do&nbsp;noci, a&nbsp;třebaže ho&nbsp;křidélka bolí, druhý den už&nbsp;hned zas letí, jen aby byl poslušný. Vidíš. A&nbsp;kmotříček také poslouchá a&nbsp;kmotřička také, a&nbsp;Beruška, ta&nbsp;teprv poslouchá. A&nbsp;ty&nbsp;pořád ještě vzlykáš a&nbsp;jsi takový umouněný!“</span></p>
        <p class="chunk" data-nb-ref-number="27" data-nb-words="96" data-nb-chars="496"><span class="idea" data-nb-ref-number="26" id="idea26" data-nb-words="96" data-nb-chars="496">A&nbsp;Brouček: „Maminko, já&nbsp;se&nbsp;půjdu koupat.“ – A&nbsp;maminka: „Jdi, jdi.“ Však ona věděla, že&nbsp;se&nbsp;jí&nbsp;Brouček neutopí. A&nbsp;Brouček se&nbsp;šel koupat. Ale ne&nbsp;do&nbsp;potoka. Dole na&nbsp;palouku byla vysoká tráva a&nbsp;rosa na&nbsp;ní&nbsp;jako granáty. Brouček se&nbsp;rozběhl a&nbsp;houp do&nbsp;trávy, jak byl dlouhý a&nbsp;široký, a&nbsp;házel sebou, až&nbsp;se&nbsp;tráva prohýbala. Pak vylezl, rozběhl se&nbsp;a&nbsp;zas houp do&nbsp;rosy, až&nbsp;to&nbsp;kolem stříkalo. A&nbsp;když se&nbsp;už&nbsp;dost vykoupal, vyskočil si&nbsp;na&nbsp;větvičku, rosu se&nbsp;sebe setřepal, a&nbsp;frr – rovnou čarou pod dub ke&nbsp;kmotřičce.</span></p>
        <p class="chunk" data-nb-ref-number="28" data-nb-words="59" data-nb-chars="330"><span class="idea" data-nb-ref-number="27" id="idea27" data-nb-words="59" data-nb-chars="330">U&nbsp;okna se&nbsp;zastavil. „Beruško, už&nbsp;se&nbsp;nezlobíš?“ – „Copak bych se, Broučku, zlobila?“ – „Pane, to&nbsp;jsem se&nbsp;vykoupal. Jestlipak ty&nbsp;umíš také plavat?“ – „I ne. Kdepak bych já&nbsp;uměla plavat!“ – „Pane, já&nbsp;umím plavat.“ – „I nechť. Broučku. Já&nbsp;musím jít mamince pomoci.“ – „Kdepak je&nbsp;kmotřička?“ – „Seká na&nbsp;dvorku chvojí. Pojď se&nbsp;podívat.“</span></p>
        <p class="chunk" data-nb-ref-number="29" data-nb-words="87" data-nb-chars="474"><span class="idea" data-nb-ref-number="28" id="idea28" data-nb-words="87" data-nb-chars="474">A&nbsp;Brouček se&nbsp;šel podívat. „Copak nám neseš, Broučku?“ – „I nic, kmotřičko. Já&nbsp;jsem se&nbsp;koupal. A&nbsp;vy&nbsp;něco máte, kmotřičko?“ – „Mám, pane, něco dobrého, ale já&nbsp;nevím, jestli ti&nbsp;dám. Kdyžs Berušce tak škaredě řekl a&nbsp;paks utekl. Ona plakala.“ – „Plakala? Však já&nbsp;jí&nbsp;už&nbsp;tak nebudu říkat.“ – „Nu. uvidíme. Vidíš, tady už&nbsp;mám toho chvojí hromadu nasekaného. Tak pojď a&nbsp;odnášej je&nbsp;s&nbsp;Beruškou tamhle pod stříšku, aby nám nezmoklo. Ale musíte je&nbsp;pěkně rovnat do&nbsp;rázu. Pak ti&nbsp;něco dám.“</span></p>
        <p class="chunk" data-nb-ref-number="30" data-nb-words="105" data-nb-chars="538"><span class="idea" data-nb-ref-number="29" id="idea29" data-nb-words="105" data-nb-chars="538">Brouček, že&nbsp;ano, a&nbsp;počal nosit, co&nbsp;mu&nbsp;jen síla stačila. Kmotřičce se&nbsp;to&nbsp;zdálo být až&nbsp;moc. „Ale, Broučku, neber si&nbsp;toho tak mnoho najednou.“ – Ale Brouček, ó, že&nbsp;to&nbsp;unese. A&nbsp;nosil. Ale místo co&nbsp;měl šťakličky pěkně do&nbsp;rázu rovnat, Brouček je&nbsp;tam jen tak házel, a&nbsp;to&nbsp;Beruška nechtěla. „Broučku, to&nbsp;se&nbsp;tak nesmí. Maminka to&nbsp;tak nechce. Nám by&nbsp;se&nbsp;to&nbsp;skácelo.“ – „Ó, nic se&nbsp;vám neskácí. Copak to&nbsp;nedělám dost pěkně?“ – „Neděláš. Vidíš, užs to&nbsp;zas jen tak hodil. To&nbsp;se&nbsp;musí pěkně rovnat.“ – „Tak si&nbsp;to&nbsp;dělej sama, když ti&nbsp;to&nbsp;nedělám dost pěkně.“</span></p>
        <p class="chunk" data-nb-ref-number="31" data-nb-words="66" data-nb-chars="351"><span class="idea" data-nb-ref-number="30" id="idea30" data-nb-words="66" data-nb-chars="351">A&nbsp;už&nbsp;se&nbsp;Brouček hněval. Nechal všeho, sedl si&nbsp;na&nbsp;pařízek, mračil se&nbsp;a&nbsp;díval se&nbsp;před sebe. Beruška ho&nbsp;nechala a&nbsp;hleděla si&nbsp;svého. Až&nbsp;za&nbsp;chvilku začala kmotřička: „A co, Broučku, už&nbsp;nikam nemůžeš? To&nbsp;nejsi jaksi moc silný.“ – „I ne, kmotřičko. Ale když ona se&nbsp;pořád se&nbsp;mnou vadí.“ – „Inu, když jsi takový divný Brouček. Copaks už&nbsp;zapomněl, že&nbsp;něco mám?’</span></p>
        <p class="chunk" data-nb-ref-number="32" data-nb-words="20" data-nb-chars="94"><span class="idea" data-nb-ref-number="31" id="idea31" data-nb-words="20" data-nb-chars="94">– „A je&nbsp;to, kmotřičko, dobré?“ – „I to&nbsp;si&nbsp;myslím! Jako med sladké. Jen jdi a&nbsp;honem ještě nos.“</span></p>
        <p class="chunk" data-nb-ref-number="33" data-nb-words="76" data-nb-chars="417"><span class="idea" data-nb-ref-number="32" id="idea32" data-nb-words="76" data-nb-chars="417">A&nbsp;Brouček honem šel a&nbsp;ještě nosil. Beruška to&nbsp;beztoho už&nbsp;skoro všechno odnesla a&nbsp;pěkně srovnala. A&nbsp;tak už&nbsp;to&nbsp;dlouho netrvalo, kmotřička zaťala sekyrku do&nbsp;špalku a&nbsp;– „Teď pojďte, děti.“ – A&nbsp;děti šly. V&nbsp;síni, vpravo od&nbsp;kuchyně, stála almara zavřená na&nbsp;zámek, ale klíč vězel v&nbsp;něm. Kmotřička jen zatočila a&nbsp;už&nbsp;bylo otevřeno. Ale teď co&nbsp;tam? Ten bílý talířek na&nbsp;nejhořejším prkénku Brouček hned zpozoroval. Ale co&nbsp;na&nbsp;něm?</span></p>
        <p class="chunk" data-nb-ref-number="34" data-nb-words="8" data-nb-chars="55"><span class="idea" data-nb-ref-number="33" id="idea33" data-nb-words="8" data-nb-chars="55">Kmotřička jej sundala, ale byl přikrytý jiným talířkem.</span></p>
        <p class="chunk" data-nb-ref-number="35" data-nb-words="10" data-nb-chars="57"><span class="idea" data-nb-ref-number="34" id="idea34" data-nb-words="10" data-nb-chars="57">„Nu tak hádej, Broučku, co&nbsp;to&nbsp;je. Ale, Beruško, nepověz.“</span></p>
        <p class="chunk" data-nb-ref-number="36" data-nb-words="11" data-nb-chars="56"><span class="idea" data-nb-ref-number="35" id="idea35" data-nb-words="11" data-nb-chars="56">A&nbsp;Brouček: „Ó, já&nbsp;vím, kmotřičko, to&nbsp;jsou jahody.“ – Ale</span></p>
        <p class="chunk" data-nb-ref-number="37" data-nb-words="86" data-nb-chars="458"><span class="idea" data-nb-ref-number="36" id="idea36" data-nb-words="86" data-nb-chars="458">Beruška se&nbsp;smála, a&nbsp;kmotřička: „Ó ne, Broučku, to&nbsp;je&nbsp;ještě sladší.“ – „Tak to&nbsp;jsou maliny.“ Ale Beruška se&nbsp;ještě smála. – „Ne, Broučku, to&nbsp;je&nbsp;mnohem ještě sladší.“ – „Tak, kmotřičko, to&nbsp;jsou borůvky.“ A&nbsp;Beruška se&nbsp;mu&nbsp;teprv smála. – „Ó, Broučku, to&nbsp;nedobře hádáš – je&nbsp;to&nbsp;jako med sladké.“ Ale Brouček už&nbsp;nic nevěděl, až&nbsp;to&nbsp;Beruška prozradila. „Ale, ty&nbsp;hloupý Broučku, vždyť je&nbsp;to&nbsp;med.“ – A&nbsp;Brouček: „Tak je&nbsp;to, kmotřičko, med.“ A&nbsp;byl to&nbsp;med. To&nbsp;si&nbsp;pochutnali!</span></p>
        <p class="chunk" data-nb-ref-number="38" data-nb-words="107" data-nb-chars="627"><span class="idea" data-nb-ref-number="37" id="idea37" data-nb-words="107" data-nb-chars="627">Ale už&nbsp;bylo hezky pozdě. Kmotřička, že&nbsp;musí dělat oheň a&nbsp;vařit večeři, Beruška aby honem skočila pro trošku chvojí a&nbsp;Brouček aby už&nbsp;šel domů. A&nbsp;tak Brouček, že&nbsp;půjde domů. – „Nezapomeň doma pěkně pozdravovat.“ – „Ne, já&nbsp;nezapomenu. S&nbsp;Pánem Bohem!“ A&nbsp;šel. Sotvaže přiletěl k&nbsp;palouku, tu&nbsp;letí od&nbsp;potoka tatínek s&nbsp;kmotříčkem. „Tatínku, já&nbsp;jsem byl u&nbsp;kmotřičky a&nbsp;dostal jsem tam medu. To&nbsp;vám byl sladký!“ – „Nu, dobře, Broučku, ale nejdříve pěkně ruku políbit, tadyhle kmotříčkovi napřed.“ A&nbsp;Brouček políbil pěkně ruku. – „A jestlipaks poslouchal? Nebude maminka žalovat?“ – „Tatínku, já&nbsp;jsem to&nbsp;mamince nezhasil, a&nbsp;ona to&nbsp;nepoví.“</span></p>
        <p class="chunk" data-nb-ref-number="39" data-nb-words="22" data-nb-chars="126"><span class="idea" data-nb-ref-number="38" id="idea38" data-nb-words="22" data-nb-chars="126">Zatím už&nbsp;byli doma. Maminka je&nbsp;viděla oknem, vyšla vstříc a&nbsp;„Copak, tatínku, že&nbsp;dnes tak brzy? Já&nbsp;ještě nemám večeři hotovou.“</span></p>
        <p class="chunk" data-nb-ref-number="40" data-nb-words="23" data-nb-chars="128"><span class="idea" data-nb-ref-number="39" id="idea39" data-nb-words="23" data-nb-chars="128">Tatínek dal mamince hubičku: „I, milá Beruško, už&nbsp;začíná být chladno, tak jsme letěli o&nbsp;něco dřív. Už&nbsp;toho bude brzy zas konec.“</span></p>
        <p class="chunk" data-nb-ref-number="41" data-nb-words="28" data-nb-chars="151"><span class="idea" data-nb-ref-number="40" id="idea40" data-nb-words="28" data-nb-chars="151">A&nbsp;tak dělala maminka honem oheň a&nbsp;stavěla na&nbsp;polívčičku. Tatínek si&nbsp;sedl na&nbsp;stoličku – bolela ho&nbsp;křidélka – a&nbsp;Brouček už&nbsp;se&nbsp;houpal tatínkovi na&nbsp;koleně.</span></p>
        <p class="chunk" data-nb-ref-number="42" data-nb-words="57" data-nb-chars="312"><span class="idea" data-nb-ref-number="41" id="idea41" data-nb-words="57" data-nb-chars="312">„A, maminko, viďte, Brouček vás pokoušel?“ – „I, tatínku, skoro pokoušel. Ale když prosil a&nbsp;sliboval, že&nbsp;už&nbsp;to&nbsp;víckrát nebude dělat, tak jsem mu&nbsp;slíbila, že&nbsp;to&nbsp;na&nbsp;něj nepovím. A&nbsp;potom byl on&nbsp;skoro pořád u&nbsp;kmotřičky.“ – „Nu tak dobře, maminko. Ať&nbsp;si&nbsp;ho&nbsp;u&nbsp;kmotřičky nechají, a&nbsp;my&nbsp;si&nbsp;vezmeme Berušku. Ta&nbsp;nepokouší.“</span></p>
        <p class="chunk" data-nb-ref-number="43" data-nb-words="30" data-nb-chars="164"><span class="idea" data-nb-ref-number="42" id="idea42" data-nb-words="30" data-nb-chars="164">Broučka napadlo: „Maminko, u&nbsp;kmotřičky mají med, a&nbsp;já&nbsp;jsem dostal. To&nbsp;vám byl sladký!“ – „A nám kmotřička nic neposlala?“ – „Nic.“ – „Ani nemáš co&nbsp;vyřídit?“ – „Ne.“</span></p>
        <p class="chunk" data-nb-ref-number="44" data-nb-words="7" data-nb-chars="55"><span class="idea" data-nb-ref-number="43" id="idea43" data-nb-words="7" data-nb-chars="55">„Ale, Broučku, ani nás nevzkázala kmotřička pozdravit?“</span></p>
        <p class="chunk" data-nb-ref-number="45" data-nb-words="22" data-nb-chars="132"><span class="idea" data-nb-ref-number="44" id="idea44" data-nb-words="22" data-nb-chars="132">„I ano, maminko, já&nbsp;jsem zapomněl. Že&nbsp;vás pěkně pozdravují.“ – „Vidíš, Broučku! Ale už&nbsp;jdi, přistav židle ke&nbsp;stolu, budeme večeřet.“</span></p>
        <p class="chunk" data-nb-ref-number="46" data-nb-words="37" data-nb-chars="212"><span class="idea" data-nb-ref-number="45" id="idea45" data-nb-words="37" data-nb-chars="212">A&nbsp;Brouček přistavil židle ke&nbsp;stolu, maminka už&nbsp;nesla na&nbsp;stůl, pěkně se&nbsp;pomodlili, a&nbsp;to&nbsp;jim ta&nbsp;polívčička zas chutnala! Byla taková dobrá, zasmažená, s&nbsp;kmínem. Tatínek jí&nbsp;snědl dva talíře a&nbsp;Brouček skoro také dva.</span></p>
        <p class="chunk" data-nb-ref-number="47" data-nb-words="13" data-nb-chars="73"><span class="idea" data-nb-ref-number="46" id="idea46" data-nb-words="13" data-nb-chars="73">Dlouho pak už&nbsp;neskřívali. Chtělo se&nbsp;jim spát. Klekli a&nbsp;tatínek se&nbsp;modlil:</span></p>
        <p class="chunk" data-nb-ref-number="48" data-nb-words="3" data-nb-chars="21"><span class="idea" data-nb-ref-number="47" id="idea47" data-nb-words="3" data-nb-chars="21">Podvečer tvá čeládka,</span></p>
        <p class="chunk" data-nb-ref-number="49" data-nb-words="4" data-nb-chars="21"><span class="idea" data-nb-ref-number="48" id="idea48" data-nb-words="4" data-nb-chars="21">co&nbsp;k&nbsp;slepici kuřátka,</span></p>
        <p class="chunk" data-nb-ref-number="50" data-nb-words="4" data-nb-chars="22"><span class="idea" data-nb-ref-number="49" id="idea49" data-nb-words="4" data-nb-chars="22">k&nbsp;ochraně tvé hledíme,</span></p>
        <p class="chunk" data-nb-ref-number="51" data-nb-words="2" data-nb-chars="18"><span class="idea" data-nb-ref-number="50" id="idea50" data-nb-words="2" data-nb-chars="18">laskavý Hospodine.</span></p>
        <p class="chunk" data-nb-ref-number="52" data-nb-words="27" data-nb-chars="129"><span class="idea" data-nb-ref-number="51" id="idea51" data-nb-words="27" data-nb-chars="129">Brouček na&nbsp;to: „Pán Bůh s&nbsp;námi a&nbsp;zlý pryč,“ dal pac a&nbsp;pusu, maminka mu&nbsp;podala do&nbsp;postýlky ruku, on&nbsp;ji&nbsp;držel a&nbsp;už&nbsp;všichni dřímali.</span></p>
        <p class="chunk" data-nb-ref-number="53" data-nb-words="5" data-nb-chars="22"><span class="idea" data-nb-ref-number="52" id="idea52" data-nb-words="5" data-nb-chars="22">Pěkně se&nbsp;jim to&nbsp;spalo.</span></p>
        <p class="chunk" data-nb-ref-number="54" data-nb-words="40" data-nb-chars="225"><span class="idea" data-nb-ref-number="53" id="idea53" data-nb-words="40" data-nb-chars="225">Byl podzim. Světla ubývalo a&nbsp;zimy přibývalo, a&nbsp;tak broučci, že&nbsp;už&nbsp;nikam nepoletí. Jenom musel tatínek kmotříčkovi slíbit, že&nbsp;se&nbsp;k&nbsp;nim přijde s&nbsp;maminkou a&nbsp;s&nbsp;Broučkem ještě jednou podívat, a&nbsp;to&nbsp;hned zejtra, dřív než udeří zima.</span></p>
        <p class="chunk" data-nb-ref-number="55" data-nb-words="52" data-nb-chars="286"><span class="idea" data-nb-ref-number="54" id="idea54" data-nb-words="52" data-nb-chars="286">A&nbsp;tak druhý den po&nbsp;snídani, že&nbsp;půjdou ke&nbsp;kmotřičce. A&nbsp;šli. Však už&nbsp;na&nbsp;ně&nbsp;čekali. Dávali si&nbsp;po&nbsp;hubičce a&nbsp;Brouček líbal ruku. Ale byl tam ještě někdo. Kmotřička vzala Broučka za&nbsp;ruku: „Pojď, Broučku, polib také tadyhle Janince ruku.“ – A&nbsp;Brouček políbil, honem se&nbsp;však schoval za&nbsp;maminku.</span></p>
        <p class="chunk" data-nb-ref-number="56" data-nb-words="65" data-nb-chars="344"><span class="idea" data-nb-ref-number="55" id="idea55" data-nb-words="65" data-nb-chars="344">Sedli kolem kamen a&nbsp;začali si&nbsp;povídat. Ale kmotřička šla do&nbsp;síně k&nbsp;almaře, a&nbsp;Brouček za&nbsp;ní. „Kmotřičko, copak máte?“ – „I Broučku, pekli jsme koláče, s&nbsp;tvarohem a&nbsp;s&nbsp;mákem.“ – A&nbsp;už&nbsp;jich nesla kmotřička plný talíř a&nbsp;každý si&nbsp;jeden vzal, a&nbsp;Brouček, že&nbsp;zkusí také jeden tvarohový. A&nbsp;vzal si&nbsp;také jeden tvarohový, a&nbsp;seděli kolem kamen a&nbsp;povídali si.</span></p>
        <p class="chunk" data-nb-ref-number="57" data-nb-words="56" data-nb-chars="290"><span class="idea" data-nb-ref-number="56" id="idea56" data-nb-words="56" data-nb-chars="290">Ale Broučkovi se&nbsp;to&nbsp;jaksi nehezky sedělo. „Pojď sem, Beruško, já&nbsp;ti&nbsp;něco povím.“ – A&nbsp;Beruška šla a&nbsp;Brouček jí&nbsp;šeptal nahlas do&nbsp;ucha: „Poslouchej, kdopak to&nbsp;je&nbsp;ta&nbsp;Janinka?“ – „I, to&nbsp;je&nbsp;Janinka!“ – „Čípak je?“ – „I, ona není ničí, ona je&nbsp;sama svá.“ – „A copak nemá žádného broučka a&nbsp;tatínka?“</span></p>
        <p class="chunk" data-nb-ref-number="58" data-nb-words="55" data-nb-chars="252"><span class="idea" data-nb-ref-number="57" id="idea57" data-nb-words="55" data-nb-chars="252">„Ne, ona je&nbsp;sama.“ – „A kdepak zůstává?“ – „Pane, tam u&nbsp;lesa ve&nbsp;vřase. Takovou má&nbsp;krásnou chaloupku v&nbsp;mechu.“ – „Ale když se&nbsp;pořád tak moc na&nbsp;mne dívá.“ – „I jdi, hloupý. Vždyť ona je&nbsp;hodná. Víš, ten med – ten jsme dostali od&nbsp;ní.“ – „Ale když ona – – “</span></p>
        <p class="chunk" data-nb-ref-number="59" data-nb-words="32" data-nb-chars="173"><span class="idea" data-nb-ref-number="58" id="idea58" data-nb-words="32" data-nb-chars="173">Tu&nbsp;však volala kmotřička Berušku. Šly do&nbsp;síně a&nbsp;Brouček honem za&nbsp;nimi. „Kmotřičko, vy&nbsp;ještě něco máte?“ – „Vždyť už&nbsp;jste zde letos naposledy. Až&nbsp;zas v&nbsp;létě.“ – „Copak máte?“</span></p>
        <p class="chunk" data-nb-ref-number="60" data-nb-words="67" data-nb-chars="346"><span class="idea" data-nb-ref-number="59" id="idea59" data-nb-words="67" data-nb-chars="346">„Počkej, to&nbsp;se&nbsp;podivíš. Pojď, pomůžeš nám.“ – A&nbsp;Brouček, že&nbsp;pomůže. A&nbsp;šli, ale ne&nbsp;do&nbsp;almary. Tam dozadu na&nbsp;dvůr měli ještě komoru – ó, tam měla stát kmotřička celé zrnko vína, tak jak se&nbsp;z&nbsp;hroznu utrhlo, takové krásné modré, až&nbsp;do&nbsp;červena. A&nbsp;teď se&nbsp;ho&nbsp;kmotřička s&nbsp;Beruškou chopily a&nbsp;nesly je&nbsp;celé, tak jak bylo, do&nbsp;světnice a&nbsp;Brouček jim pomáhal.</span></p>
        <p class="chunk" data-nb-ref-number="61" data-nb-words="44" data-nb-chars="286"><span class="idea" data-nb-ref-number="60" id="idea60" data-nb-words="44" data-nb-chars="286">„Postavte je&nbsp;tadyhle na&nbsp;stůl, to&nbsp;bude nejlepší,“ radil kmotříček. Kohoutek už&nbsp;měl pohotově, vzal ještě kladivečko, vyrazil stopku, nasadil kohoutek a&nbsp;kmotřička už&nbsp;držela křišťálový koflíček, aby do&nbsp;něho kmotříček natočil. A&nbsp;kmotříček do&nbsp;něho natočil, až&nbsp;se&nbsp;to&nbsp;rdělo a&nbsp;přímo vyskakovalo.</span></p>
        <p class="chunk" data-nb-ref-number="62" data-nb-words="66" data-nb-chars="371"><span class="idea" data-nb-ref-number="61" id="idea61" data-nb-words="66" data-nb-chars="371">A&nbsp;teď si&nbsp;zavdala nejdřív maminka, pak Janinka, potom kmotřička, po&nbsp;ní&nbsp;tatínek, pak kmotříček, a&nbsp;Broučkovi a&nbsp;Berušce také dali, ale jenom líznout. A&nbsp;všichni si&nbsp;to&nbsp;velmi velice chválili, takové to&nbsp;bylo sladké! – jenom se&nbsp;jim to&nbsp;zdálo být moc silné. A&nbsp;tak kmotřička: „Beruško, honem skoč na&nbsp;palouk se&nbsp;džbánem pro rosu.“ A&nbsp;Beruška honem skočila na&nbsp;palouk se&nbsp;džbánem pro rosu.</span></p>
        <p class="chunk" data-nb-ref-number="63" data-nb-words="88" data-nb-chars="482"><span class="idea" data-nb-ref-number="62" id="idea62" data-nb-words="88" data-nb-chars="482">Kmotříček přitáhl stůl blíže ke&nbsp;kamnům, natočil do&nbsp;koflíč-ku vína jen polovic, dolil rosou a&nbsp;podával kolem. A&nbsp;tak si&nbsp;seděli a&nbsp;povídali: Jak jednou bylo s&nbsp;kmotříčkem zle. Bylo to&nbsp;brzy po&nbsp;tom, když se&nbsp;s&nbsp;kmotřičkou sebrali. Vyletěl hned po&nbsp;slunce západu, celou noc pěkně svítil, a&nbsp;když už&nbsp;k&nbsp;ránu letěl zas domů, tu&nbsp;se&nbsp;najednou objevila taková velikánská žluna a&nbsp;už&nbsp;už&nbsp;ho&nbsp;chtěla za&nbsp;živa spolknout. Kmotříček se&nbsp;náramně lekl, ale honem se&nbsp;vzpamatoval, a&nbsp;hrr na&nbsp;buk, ale žluna hrr za&nbsp;ním.</span></p>
        <p class="chunk" data-nb-ref-number="64" data-nb-words="89" data-nb-chars="486"><span class="idea" data-nb-ref-number="63" id="idea63" data-nb-words="89" data-nb-chars="486">A&nbsp;tak kmotříček honem do&nbsp;skuliny, ale žluna zobákem hned za&nbsp;ním, a&nbsp;že&nbsp;byla díra malá, už&nbsp;ji&nbsp;zobákem tesala. Kmotříček se&nbsp;strachem celý třásl a&nbsp;vlasy mu&nbsp;vstávaly. – „Co by&nbsp;si&nbsp;kmotřička doma počala, kdyby takhle!“ – a&nbsp;zalízal do&nbsp;skuliny dál a&nbsp;dál, ale žluna také zobákem dál a&nbsp;dál, až&nbsp;už&nbsp;dál nemohla a&nbsp;kmotříčka nechala. A&nbsp;kmotříček chvíli ještě čekal a&nbsp;pak pomalounku vylézal. Ale opatrně a&nbsp;dobře se&nbsp;ohlížel, jestli tam žluna někde nesedí. Ale neseděla, a&nbsp;tak letěl kmotříček honem domů.</span></p>
        <p class="chunk" data-nb-ref-number="65" data-nb-words="113" data-nb-chars="608"><span class="idea" data-nb-ref-number="64" id="idea64" data-nb-words="113" data-nb-chars="608">Slunce už&nbsp;bylo vysoko na&nbsp;nebi a&nbsp;kmotřička byla všecka polekána. Volala a&nbsp;plakala, lítala a&nbsp;běhala, dívala a&nbsp;ptala se, ale nikde nic, o&nbsp;kmotříčkovi nikdo nevěděl. Až&nbsp;zaběhla k&nbsp;Janinčinu tatínkovi. A&nbsp;on&nbsp;také nic nevěděl, ale jen aby prý kmotřička nic neplakala, kmotříček že&nbsp;býval poslušný, a&nbsp;poslušné broučky že&nbsp;má&nbsp;Pán Bůh na&nbsp;starosti, takže se&nbsp;jim nemůže nic stát; a&nbsp;i&nbsp;když se&nbsp;jim něco stane, že&nbsp;je&nbsp;to&nbsp;tak dobře, že&nbsp;to&nbsp;Pán Bůh tak chtěl, a&nbsp;že&nbsp;nesluší broučkům moc plakat a&nbsp;naříkat. Aby jen šla kmotřička domů a&nbsp;pěkně čekala. A&nbsp;kmotřička šla domů, a&nbsp;když jde, tu&nbsp;jí&nbsp;přichází kmotříček naproti. To&nbsp;měla radost!</span></p>
        <p class="chunk" data-nb-ref-number="66" data-nb-words="62" data-nb-chars="320"><span class="idea" data-nb-ref-number="65" id="idea65" data-nb-words="62" data-nb-chars="320">A&nbsp;tak si&nbsp;to&nbsp;povídali a&nbsp;byli rádi, že&nbsp;už&nbsp;je&nbsp;to&nbsp;pryč. Ale Beruška se&nbsp;dala přitom do&nbsp;pláče. „Copak ti&nbsp;je?“ – ptal se&nbsp;jí&nbsp;Brouček. – „I, kdyby mně byla ta&nbsp;žluna tatínka sežrala!“ – „Ale vždyť ho&nbsp;nesežrala.“ A&nbsp;kmotříček k&nbsp;tomu doložil: „Milá Beruško, tenkrát jsme tě&nbsp;ještě ani neměli.“ Ale Beruška, že&nbsp;nechť, a&nbsp;vzlykala přece.</span></p>
        <p class="chunk" data-nb-ref-number="67" data-nb-words="161" data-nb-chars="867"><span class="idea" data-nb-ref-number="66" id="idea66" data-nb-words="161" data-nb-chars="867">A&nbsp;teď vypravoval tatínek: Když kmotříček a&nbsp;tatínek byli ještě hoši a&nbsp;měli poprvé letět, že&nbsp;je&nbsp;zval Janinčin tatínek s&nbsp;sebou, ukazoval jim cestu a&nbsp;povídal jim, co&nbsp;kdy a&nbsp;jak. A&nbsp;oni se&nbsp;tomu pěkně od&nbsp;něho naučili. A&nbsp;jednou, když už&nbsp;sami lítali, přidal se&nbsp;k&nbsp;nim Janinčin tatínek a&nbsp;povídal: „Pojďte, hoši, já&nbsp;vás někam zavedu. Ale musíte být tiši a&nbsp;dávat pozor.“ – A&nbsp;oni, že&nbsp;ano. A&nbsp;letěli a&nbsp;letěli, až&nbsp;přiletěli k&nbsp;takovému krásnému městu. Kolem byly krásné zahrady, a&nbsp;tam, už&nbsp;skoro za&nbsp;městem, v&nbsp;jedné té&nbsp;zahradě u&nbsp;cesty stál veliký krásný dům, okna náramně veliká a&nbsp;dveře ještě mnohem větší. A&nbsp;ta&nbsp;okna byla plna světla a&nbsp;ty&nbsp;dveře byly dokořán otevřeny, a&nbsp;do&nbsp;těch dveří vcházeli pořád lidé, staří i&nbsp;mladí, hoši i&nbsp;holky. A&nbsp;Janinčin tatínek povídá: „Pojďte, hoši, nepoletíme tam dveřmi! Tamhle je&nbsp;kousek okna otevřeno.“ A&nbsp;vletěli tam oknem, sedli si&nbsp;dole na&nbsp;rámec a&nbsp;dívali se.</span></p>
        <p class="chunk" data-nb-ref-number="68" data-nb-words="176" data-nb-chars="921"><span class="idea" data-nb-ref-number="67" id="idea67" data-nb-words="176" data-nb-chars="921">Od&nbsp;stropů dolů visely tři velikánské svícny a&nbsp;krásně svítily. Dole na&nbsp;zemi bylo plno lavic. Když kdo přišel, vkročil do&nbsp;lavice, zůstal chvilku stát, díval se&nbsp;do&nbsp;klobouku a&nbsp;pak si&nbsp;pěkně sedl; měl s&nbsp;sebou pod paží dvě knihy a&nbsp;tu&nbsp;jednu si&nbsp;otevřel. Až&nbsp;tu&nbsp;jeden z&nbsp;nich vystoupil na&nbsp;takové lešeníčko, kde byl malý stoleček, a&nbsp;že&nbsp;budou zpívat. A&nbsp;začali zpívat a&nbsp;tak krásně zpívali! A&nbsp;když dozpívali, vstali, a&nbsp;ten na&nbsp;tom lešeníčku počal se&nbsp;modlit: že&nbsp;jsou nestateční lidičkové a&nbsp;že&nbsp;byli neposlušní, aby jim to&nbsp;Pán Bůh odpustil pro milého Syna svého a&nbsp;svým Duchem aby je&nbsp;posvětil. Potom otevřel tam na&nbsp;stolečku velikánskou knihu a&nbsp;četl z&nbsp;ní&nbsp;o&nbsp;hrstce a&nbsp;o&nbsp;červíčkovi, a&nbsp;že&nbsp;aby se&nbsp;nebál. A&nbsp;když si&nbsp;zas sedli, tu&nbsp;jim pěkně vypravoval, když se&nbsp;někdo bojí Pána Boha, že&nbsp;se&nbsp;nemusí nikoho bát, ba&nbsp;že&nbsp;ani nesmí, protože to&nbsp;Pán Bůh nechce. Pak se&nbsp;zas modlili a&nbsp;zas zpívali, a&nbsp;když už&nbsp;vycházeli, dávali u&nbsp;dveří něco na&nbsp;talíř, až&nbsp;to&nbsp;cinkalo.</span></p>
        <p class="chunk" data-nb-ref-number="69" data-nb-words="48" data-nb-chars="275"><span class="idea" data-nb-ref-number="68" id="idea68" data-nb-words="48" data-nb-chars="275">„Viďte, hoši, to&nbsp;to&nbsp;bylo hezké,“ povídal Janinčin tatínek. „Ale teď musíme zas honem svítit, abychom to&nbsp;dohonili.“ A&nbsp;tak honem svítili. A&nbsp;od&nbsp;té&nbsp;doby tam tatínek s&nbsp;kmotříčkem často byli, a&nbsp;té&nbsp;modlitbičce, kterou se&nbsp;vždy před spaním modlí, se&nbsp;tam naučili. Oni ji&nbsp;tam zpívávali:</span></p>
        <p class="chunk" data-nb-ref-number="70" data-nb-words="3" data-nb-chars="21"><span class="idea" data-nb-ref-number="69" id="idea69" data-nb-words="3" data-nb-chars="21">Podvečer tvá čeládka,</span></p>
        <p class="chunk" data-nb-ref-number="71" data-nb-words="4" data-nb-chars="21"><span class="idea" data-nb-ref-number="70" id="idea70" data-nb-words="4" data-nb-chars="21">co&nbsp;k&nbsp;slepici kuřátka,</span></p>
        <p class="chunk" data-nb-ref-number="72" data-nb-words="4" data-nb-chars="22"><span class="idea" data-nb-ref-number="71" id="idea71" data-nb-words="4" data-nb-chars="22">k&nbsp;ochraně tvé hledíme,</span></p>
        <p class="chunk" data-nb-ref-number="73" data-nb-words="2" data-nb-chars="18"><span class="idea" data-nb-ref-number="72" id="idea72" data-nb-words="2" data-nb-chars="18">laskavý Hospodine.</span></p>
        <p class="chunk" data-nb-ref-number="74" data-nb-words="101" data-nb-chars="511"><span class="idea" data-nb-ref-number="73" id="idea73" data-nb-words="101" data-nb-chars="511">A&nbsp;tak si&nbsp;povídali a&nbsp;Broučkovi se&nbsp;to&nbsp;líbilo. Jenomže se&nbsp;Janinka tak moc na&nbsp;něj dívala! Jaksi se&nbsp;jí&nbsp;jakoby bál. A&nbsp;tu&nbsp;ona se&nbsp;k&nbsp;němu obrátí: „Nu, Broučku, kdypak ty&nbsp;poletíš?“ A&nbsp;že&nbsp;mu&nbsp;to&nbsp;tak pěkně řekla a&nbsp;hezky se&nbsp;na&nbsp;něj usmívala, tak on&nbsp;se&nbsp;už&nbsp;tak moc nebál. „Ó, brzy.“ – „I už&nbsp;budeš pomalu dost velký. Jen jestli umíš dost poslouchat! Uvidíme. Ale to&nbsp;mne snad pozveš, až&nbsp;ponejprv poletíš, abychom tě&nbsp;vyprovodili?“ – A&nbsp;Brouček, že&nbsp;pozve, a&nbsp;maminka k&nbsp;tomu s&nbsp;radostí doložila, že&nbsp;už&nbsp;to&nbsp;snad bude o&nbsp;příštím svatém Janě.</span></p>
        <p class="chunk" data-nb-ref-number="75" data-nb-words="112" data-nb-chars="607"><span class="idea" data-nb-ref-number="74" id="idea74" data-nb-words="112" data-nb-chars="607">A&nbsp;při tom to&nbsp;zůstalo. Už&nbsp;vstávali a&nbsp;strojili se&nbsp;k&nbsp;odchodu. „Ach, zas ta&nbsp;zima!“ naříkala maminka. – „I dá&nbsp;Pán Bůh, bude zas léto a&nbsp;zase se&nbsp;uvidíme,“ těšila ji&nbsp;kmotřička. A&nbsp;počalo loučení. Pěkně se&nbsp;líbali a&nbsp;Pánu Bohu poroučeli. – Už&nbsp;bylo skoro chladno, a&nbsp;tak spěchali, Janinka tam k&nbsp;lesu do&nbsp;vřasy, Brouček s&nbsp;tatínkem a&nbsp;maminkou tam do&nbsp;stráně pod jalovec. Už&nbsp;byli v&nbsp;prostřed palouku, když se&nbsp;Brouček ještě jednou ohlídl. Janinka už&nbsp;byla pryč; kmotříček, kmotřička a&nbsp;Beruška stáli před chaloupkou pod dubem a&nbsp;dívali se&nbsp;za&nbsp;nimi. – „S Pánem Bohem, kmotřičko, až&nbsp;zas v&nbsp;létě,“ vzkřikl Brouček. A&nbsp;už&nbsp;je&nbsp;nebylo vidět.</span></p>
        <p class="chunk" data-nb-ref-number="76" data-nb-words="65" data-nb-chars="345"><span class="idea" data-nb-ref-number="75" id="idea75" data-nb-words="65" data-nb-chars="345">Už&nbsp;cestou povídal tatínek: „Ne, není co&nbsp;odkládat. Mohla by&nbsp;najednou udeřit zima a&nbsp;bylo by&nbsp;s&nbsp;námi zle. Musíme se&nbsp;hned dáti do&nbsp;práce.“ A&nbsp;hned se&nbsp;dali do&nbsp;práce. Nejdřív, aby měla maminka na&nbsp;zimu všechno pohotově. A&nbsp;tak jí&nbsp;přinesli z&nbsp;komory všecko do&nbsp;kuchyňky, hrách a&nbsp;kroupy i&nbsp;jáhly a&nbsp;krupici a&nbsp;mouku, také trochu čočky a&nbsp;pak ještě jistřičku másla.</span></p>
        <p class="chunk" data-nb-ref-number="77" data-nb-words="89" data-nb-chars="473"><span class="idea" data-nb-ref-number="76" id="idea76" data-nb-words="89" data-nb-chars="473">Na&nbsp;to&nbsp;hned se&nbsp;pustili do&nbsp;dříví. Měli je&nbsp;tam na&nbsp;dvorku pěkně složené na&nbsp;výsluní. A&nbsp;tak ho&nbsp;nanesli do&nbsp;kuchyňky, co&nbsp;se&nbsp;tam jen vešlo, a&nbsp;k&nbsp;tomu ještě plnou síň, až&nbsp;po&nbsp;samé dveře. Pak vylezl tatínek po&nbsp;žebříčku vikýřem na&nbsp;hůru. Tam bylo plno suchoučkého drobného mechu. Tím strop pěkně ukryl, aby jim nebylo s&nbsp;hůry zima, ostatek pak sházel dolů a&nbsp;dvířka od&nbsp;vikýře raději přibil. Vloni jim je&nbsp;vítr vyrazil, a&nbsp;div že&nbsp;celou střechu neroztrhal. Ještě štěstí, že&nbsp;nebyla tak zlá zima.</span></p>
        <p class="chunk" data-nb-ref-number="78" data-nb-words="68" data-nb-chars="394"><span class="idea" data-nb-ref-number="77" id="idea77" data-nb-words="68" data-nb-chars="394">A&nbsp;teď chodili kolem chaloupky, a&nbsp;kde byla jaká skulinka, dobře ji&nbsp;ucpali, tak že&nbsp;nemohlo nikde ani profouknout. Pak zavřeli dveře na&nbsp;petlici, zastrčili špejlek a&nbsp;celé dveře zarovnali dřívím, aby jim v&nbsp;síni nezavazelo. Naposledy po&nbsp;všem vycpali mechem okna, jak v&nbsp;kuchyňce, tak ve&nbsp;světnici, a&nbsp;dobře je&nbsp;prkénkem zabednili. Světla měli dost a&nbsp;dost. A&nbsp;teď ať&nbsp;si&nbsp;třeba mrzne! Však už&nbsp;venku burácelo!</span></p>
        <p class="chunk" data-nb-ref-number="79" data-nb-words="4" data-nb-chars="23"><span class="idea" data-nb-ref-number="78" id="idea78" data-nb-words="4" data-nb-chars="23">Tak se&nbsp;ještě pomodlili:</span></p>
        <p class="chunk" data-nb-ref-number="80" data-nb-words="3" data-nb-chars="21"><span class="idea" data-nb-ref-number="79" id="idea79" data-nb-words="3" data-nb-chars="21">Podvečer tvá čeládka,</span></p>
        <p class="chunk" data-nb-ref-number="81" data-nb-words="4" data-nb-chars="21"><span class="idea" data-nb-ref-number="80" id="idea80" data-nb-words="4" data-nb-chars="21">co&nbsp;k&nbsp;slepici kuřátka,</span></p>
        <p class="chunk" data-nb-ref-number="82" data-nb-words="4" data-nb-chars="22"><span class="idea" data-nb-ref-number="81" id="idea81" data-nb-words="4" data-nb-chars="22">k&nbsp;ochraně tvé hledíme,</span></p>
        <p class="chunk" data-nb-ref-number="83" data-nb-words="2" data-nb-chars="18"><span class="idea" data-nb-ref-number="82" id="idea82" data-nb-words="2" data-nb-chars="18">laskavý Hospodine.</span></p>
        <p class="chunk" data-nb-ref-number="84" data-nb-words="18" data-nb-chars="73"><span class="idea" data-nb-ref-number="83" id="idea83" data-nb-words="18" data-nb-chars="73">Pac a&nbsp;pusu, „Pán Bůh s&nbsp;námi a&nbsp;zlý pryč,“ a&nbsp;lehli a&nbsp;spali a&nbsp;spali a&nbsp;spali…</span></p>
        <p class="chunk" data-nb-ref-number="85" data-nb-words="95" data-nb-chars="510"><span class="idea" data-nb-ref-number="84" id="idea84" data-nb-words="95" data-nb-chars="510">A&nbsp;spali a&nbsp;spali a&nbsp;spali. Když se&nbsp;Brouček probudil, byli tatínek a&nbsp;maminka vzhůru. Leželi v&nbsp;posteli a&nbsp;povídali si. „Maminko, dáte mně medu?“ – „Medu? Jakéhopak medu? Broučku, vždyť žádný med nemáme.“ – „Ale víte – co&nbsp;nám včera Janinka poslala.“ – „Včera? Janinka? I&nbsp;to&nbsp;se&nbsp;ti, holečku, něco zdálo.“ – „I ne, maminko. Vždyť už&nbsp;jste mně včera dala.“ – „I toto. To&nbsp;se&nbsp;ti&nbsp;zdálo. Jen se&nbsp;vzpamatuj. Víš, naposledy jsme byli u&nbsp;kmotřičky, pak jsme ihned všecko ucpali, a&nbsp;od&nbsp;té&nbsp;doby spíme.“ Škoda! Ale když tomu tak bylo!</span></p>
        <p class="chunk" data-nb-ref-number="86" data-nb-words="96" data-nb-chars="526"><span class="idea" data-nb-ref-number="85" id="idea85" data-nb-words="96" data-nb-chars="526">Brouček se&nbsp;skoro mračil. Tu&nbsp;ho&nbsp;napadlo: „Tatínku, jakpak je&nbsp;venku? Já&nbsp;bych se&nbsp;rád podíval.“ Ale tatínek: „Milý Broučku, je&nbsp;tam zima, to&nbsp;bys zmrzl. A&nbsp;vždyť máme dveře zarovnané dřívím.“ – „Ale tatínku, mohli bychom se&nbsp;podívat oknem.“ – „I to&nbsp;je&nbsp;také zabedněno a&nbsp;ucpáno. A&nbsp;našlo by&nbsp;nám sem zimy.“ A&nbsp;teprve, když maminka povídala, že&nbsp;by&nbsp;se&nbsp;také ráda podívala, jak to&nbsp;venku vypadá, a&nbsp;že&nbsp;by&nbsp;pak trochu zatopila, tak tatínek, že&nbsp;ano. Vstal, odbednil od&nbsp;okna prkénko, a&nbsp;Brouček mu&nbsp;pomáhal. Pak pomalounku oddělali mech a&nbsp;tu&nbsp;to&nbsp;viděl:</span></p>
        <p class="chunk" data-nb-ref-number="87" data-nb-words="66" data-nb-chars="349"><span class="idea" data-nb-ref-number="86" id="idea86" data-nb-words="66" data-nb-chars="349">Samý, samý sníh, palouk pryč, stráň pryč, a&nbsp;nic než sníh. Na&nbsp;jalovci nad chaloupkou jim ho&nbsp;tolik leželo, že&nbsp;se&nbsp;větve až&nbsp;prohýbaly. Sluníčko tak trošku svítilo a&nbsp;sníh se&nbsp;tak krásně třpytil a&nbsp;bylo pratichounko. Brouček by&nbsp;se&nbsp;byl rád ještě na&nbsp;to&nbsp;díval, ale tatínek, že&nbsp;tam mrzne a&nbsp;že&nbsp;musí honem zas okno ucpat a&nbsp;zabednit. A&nbsp;tak okno ucpali a&nbsp;zabednili.</span></p>
        <p class="chunk" data-nb-ref-number="88" data-nb-words="128" data-nb-chars="690"><span class="idea" data-nb-ref-number="87" id="idea87" data-nb-words="128" data-nb-chars="690">Maminka už&nbsp;zatím zatápěla, a&nbsp;že&nbsp;při tom uvaří kapku polívky. A&nbsp;uvařila. Pěkně se&nbsp;pomodlili a&nbsp;jedli. Ale bylo jim přece trochu zima, a&nbsp;tak si&nbsp;honem zas lehli a&nbsp;povídali. „Ale tatínku, jestli se&nbsp;u&nbsp;kmotřičky zachumelili?“ – „Ó, nezachumelili. Oni zůstávají pod dubem.“ – „Ale Janinka! Maminko, kdeže zůstává?“ – „Ona zůstává v&nbsp;mechu mezi vřasou.“ – „Ona se&nbsp;zachumelila, viďte? A&nbsp;ona povídala, že&nbsp;mne vyprovodí, až&nbsp;ponejprv poletím.“ – „I neboj se. Ať&nbsp;se&nbsp;zachumelila. Však ona si&nbsp;zatopí, když je&nbsp;jí&nbsp;zima.“ – „A má&nbsp;dříví?“ – „I bodejť by&nbsp;neměla.“ – „A ona tam je&nbsp;sama?“ – „Sama.“ – „Pročpak je&nbsp;sama?“ – „Inu, když nikoho nemá. Tatínek a&nbsp;maminka jí&nbsp;už&nbsp;dávno zemřeli.“ – „Ó, to&nbsp;já&nbsp;bych nebyl sám!“</span></p>
        <p class="chunk" data-nb-ref-number="89" data-nb-words="31" data-nb-chars="168"><span class="idea" data-nb-ref-number="88" id="idea88" data-nb-words="31" data-nb-chars="168">„Kdyby to&nbsp;tak Pán Bůh chtěl! To&nbsp;bys musel pěkně poslechnout.“ – „Nechť, však Janinka má&nbsp;med a&nbsp;víno. Viďte, to&nbsp;víno dostala kmotřička od&nbsp;ní?“ – „Nevím, milé dítě. Snad.“</span></p>
        <p class="chunk" data-nb-ref-number="90" data-nb-words="95" data-nb-chars="456"><span class="idea" data-nb-ref-number="89" id="idea89" data-nb-words="95" data-nb-chars="456">Tu&nbsp;je&nbsp;tatínek vytrhl: „Broučku, myslíš opravdu, že&nbsp;je&nbsp;tam Janinka sama?“ – „Když tam nikdo s&nbsp;ní&nbsp;není.“ – „Copak s&nbsp;ní&nbsp;nikdo není?“ – „A kdopak?“ – „Pán Bůh je&nbsp;s&nbsp;ní. A&nbsp;její tatínek říkával, že&nbsp;poslušné broučky má&nbsp;Pán Bůh na&nbsp;starosti, takže se&nbsp;jim nic nemůže stát, a&nbsp;i&nbsp;když se&nbsp;jim něco stane, že&nbsp;je&nbsp;to&nbsp;tak dobře. A&nbsp;Janinka to&nbsp;dobře ví&nbsp;a&nbsp;poslouchá a&nbsp;nic se&nbsp;nebojí.“ – „A máte ji&nbsp;rád, tatínku?“ – „I bodejť bych neměl. – „A vy, maminko, také?“ – I&nbsp;arciťže mám.“</span></p>
        <p class="chunk" data-nb-ref-number="91" data-nb-words="35" data-nb-chars="172"><span class="idea" data-nb-ref-number="90" id="idea90" data-nb-words="35" data-nb-chars="172">„A kmotřička ji&nbsp;má&nbsp;také ráda?“ – „I toť, má. Broučci se&nbsp;mají všichni rádi.“ – „A tatínku, kdy že&nbsp;tedy už&nbsp;poletíme?“ – „Inu počkej, až&nbsp;zas bude léto. Tak asi o&nbsp;svatém Janě.“</span></p>
        <p class="chunk" data-nb-ref-number="92" data-nb-words="121" data-nb-chars="602"><span class="idea" data-nb-ref-number="91" id="idea91" data-nb-words="121" data-nb-chars="602">„A jakpak se&nbsp;to&nbsp;dělá, když se&nbsp;těm lidem svítí?“ – „I, to&nbsp;se&nbsp;nijak nedělá. To&nbsp;se&nbsp;jen lítá a&nbsp;oni vidí.“ – „Ale jak pak, když už&nbsp;bolí křídla?“ – „Pak se&nbsp;jim trochu odpočine. Ale hned se&nbsp;zas letí.“ – „A tatínku, copak ti&nbsp;lidé teď dělají, když vy&nbsp;jim nesvítíte?“ – „Milé dítě, to&nbsp;já&nbsp;nevím, co&nbsp;si&nbsp;počínají. Snad také spí, nebo si&nbsp;povídají pohádky. Ale já&nbsp;vždycky slýchám, že&nbsp;jsou neposlušní a&nbsp;že&nbsp;se&nbsp;jim nedobře vede.“ – „Nedobře? Copak to&nbsp;je?“ – „Inu, nemají se&nbsp;rádi.“ – „Ale to&nbsp;já&nbsp;bych jim nesvítil, když se&nbsp;nemají rádi.“ – „I, do&nbsp;toho nám nic není. Když Pán Bůh chce, abychom jim svítili, tak jim svítíme.“</span></p>
        <p class="chunk" data-nb-ref-number="93" data-nb-words="50" data-nb-chars="280"><span class="idea" data-nb-ref-number="92" id="idea92" data-nb-words="50" data-nb-chars="280">Broučkovi uvázly na&nbsp;mysli ty&nbsp;pohádky. „Maminko, povídejte mně nějakou pohádku.“ – „Ale, když já, Broučku, už&nbsp;žádnou neumím.“ – „I víte, tu, kterou jste mně povídala už&nbsp;dávno.“ – „O čem pak byla?“ – „I víte, o&nbsp;tom kocourkovi a&nbsp;kočičce. Víte?“ A&nbsp;maminka, že&nbsp;bude povídat a&nbsp;povídala:</span></p>
        <p class="chunk" data-nb-ref-number="94" data-nb-words="115" data-nb-chars="655"><span class="idea" data-nb-ref-number="93" id="idea93" data-nb-words="115" data-nb-chars="655">„Tak byl jednou jeden kocourek a&nbsp;jedna kočička. Už&nbsp;je&nbsp;tomu dávno. Kocourek byl všecek krásný černý jako uhel, a&nbsp;kočička všecka krásná bílá jako mléko. A&nbsp;měli se&nbsp;rádi. Tu&nbsp;se&nbsp;jim jednou narodila koťátka. Tři, dva kocourci a&nbsp;jedna kočička. Ten jeden byl krásný černý jako uhel, ten druhý byl krásný bílý jako mléko, a&nbsp;ta&nbsp;kočička byla krásná morovatá. Měli se&nbsp;rádi a&nbsp;byli hodní. Vždycky si&nbsp;pěkně hráli anebo pomáhali tatínkovi a&nbsp;mamince příst. Jednou pak z&nbsp;jara povídala maminka: Děti, já&nbsp;půjdu s&nbsp;tatínkem chytnout nějakou myšku anebo něco, abyste neměly hlad. Buďte hodné a&nbsp;mějte se&nbsp;rády. Přijdeme hned. A&nbsp;ještě vám zde drobátko zatopím, aby vám nebylo zima.</span></p>
        <p class="chunk" data-nb-ref-number="95" data-nb-words="124" data-nb-chars="648"><span class="idea" data-nb-ref-number="94" id="idea94" data-nb-words="124" data-nb-chars="648">A&nbsp;ještě jim drobátko zatopila, a&nbsp;šla a&nbsp;zavřela za&nbsp;sebou dveře, aby jim tam někdo nevlezl.. Koťátka si&nbsp;pěkně hrála. Až&nbsp;pak kocourci, že&nbsp;se&nbsp;budou porážet. A&nbsp;kočička, že&nbsp;také. A&nbsp;tak se&nbsp;poráželi a&nbsp;poráželi, takže se&nbsp;ten bílý kocourek dostal zespod. Jeho to&nbsp;bolelo, ale také ho&nbsp;to&nbsp;zlobilo. A&nbsp;tak, že&nbsp;on&nbsp;si&nbsp;už&nbsp;s&nbsp;nimi hrát nebude. Sedl si&nbsp;ke&nbsp;kamnům, pěkně se&nbsp;lízal a&nbsp;povídal jim: Však hleďte, já&nbsp;jsem krásný bělounký jako mléko, a&nbsp;ne&nbsp;takový špinavý jako sopouch a&nbsp;takový černý jako uhel. Ale druhý kocourek: Ó, že&nbsp;on&nbsp;je&nbsp;mnohem krásnější, že&nbsp;je&nbsp;na&nbsp;vlas takový jako tatínek. A&nbsp;kočička se&nbsp;teprve počala chlubit: Ó, že&nbsp;ona je&nbsp;nejkrásnější, že&nbsp;je&nbsp;černá i&nbsp;bílá.</span></p>
        <p class="chunk" data-nb-ref-number="96" data-nb-words="119" data-nb-chars="636"><span class="idea" data-nb-ref-number="95" id="idea95" data-nb-words="119" data-nb-chars="636">A&nbsp;tak se&nbsp;začali hádat, a&nbsp;hádali se&nbsp;a&nbsp;hádali, a&nbsp;pak se&nbsp;začali strkat, a&nbsp;strkali se&nbsp;a&nbsp;strkali, až&nbsp;strčili do&nbsp;kamen. Kamna se&nbsp;zbořila, oheň se&nbsp;vysypal, ve&nbsp;světnici to&nbsp;začalo hořet, police, postel, almara, stůl, všecko hořelo – a&nbsp;koťátka chtěla utéci, ale dveře byly zavřeny. A&nbsp;tak křičela a&nbsp;křičela, ale oheň je&nbsp;přece sežral. A&nbsp;když přišel tatínek a&nbsp;maminka, už&nbsp;byli kocourci a&nbsp;kočička spáleni, a&nbsp;chaloupka byla spálena, a&nbsp;všecko bylo spáleno, proto, že&nbsp;byla koťátka neposlušná. A&nbsp;tatínek a&nbsp;maminka plakali. A&nbsp;nedaleko tam byl kopec, oni na&nbsp;něm pověsili zvonec a&nbsp;zvonili a&nbsp;zvonili, a&nbsp;už&nbsp;je&nbsp;té&nbsp;pohádce konec. Bim bam, bim bam, bim bam – – “</span></p>
        <p class="chunk" data-nb-ref-number="97" data-nb-words="96" data-nb-chars="509"><span class="idea" data-nb-ref-number="96" id="idea96" data-nb-words="96" data-nb-chars="509">Brouček poslouchal. Jemu se&nbsp;to&nbsp;líbilo. Držel maminku za&nbsp;ruku, říkal si&nbsp;bim bam, bim bam, až&nbsp;při tom usnul, bim bam. A&nbsp;tak spali a&nbsp;spali. A&nbsp;spali a&nbsp;spali a&nbsp;spali, a&nbsp;když se&nbsp;Brouček zas probudil, byli tatínek a&nbsp;maminka vzhůru. Leželi v&nbsp;posteli a&nbsp;povídali si. „Tatínku, kdypak už&nbsp;poletíme?“ – „I, milý Broučku, až&nbsp;bude léto.“ – „Kdypak bude léto?“ – „Kdy? Inu, až&nbsp;pšenice pokvete.“ – „A ještě nekvete?“ – „Ó, ještě ne.“ – „Ale, tatínku, podívejme se.“ – „I ne, Broučku, našlo by&nbsp;nám sem zimy. Ještě nic nekvete.“</span></p>
        <p class="chunk" data-nb-ref-number="98" data-nb-words="81" data-nb-chars="468"><span class="idea" data-nb-ref-number="97" id="idea97" data-nb-words="81" data-nb-chars="468">Ale když Brouček pěkně prosil a&nbsp;maminka se&nbsp;také přimlouvala, a&nbsp;že&nbsp;pak trochu zas zatopí, tak vstali, odbednili prkénko, oddělali pomalounku mech, a&nbsp;tu&nbsp;to&nbsp;viděli: Byl večer a&nbsp;měsíček byl jako rybí oko. Už&nbsp;se&nbsp;všecko zelenalo, tam vzadu na&nbsp;kaštanech vykukovaly z&nbsp;pupenců listy a&nbsp;tam někde nahoře bylo slyšet skřivánka. „Vidíš, Broučku, ještě nic nekvete. A&nbsp;tamhle dole, vidíš, to&nbsp;je&nbsp;pšenice. Ještě by&nbsp;se&nbsp;v&nbsp;ní&nbsp;ani vrána neschovala. To&nbsp;ještě dlouho nepokvete. A&nbsp;mrzne tam.“</span></p>
        <p class="chunk" data-nb-ref-number="99" data-nb-words="98" data-nb-chars="564"><span class="idea" data-nb-ref-number="98" id="idea98" data-nb-words="98" data-nb-chars="564">Tu&nbsp;maminka tatínka vytrhla: „Podívej se, tamhle u&nbsp;potoka pod tou olšičkou, jestli pak to&nbsp;nejsou tři chudobky?“ – A&nbsp;tatínek se&nbsp;tam podíval. „Ach, ano, to&nbsp;jsou tři chudobky. A&nbsp;tam chudobky nikdy nerostly. To&nbsp;tam umřeli tři broučci. Snad se&nbsp;někde opozdili, letos udeřila zima brzy, oni tam někam zalezli a&nbsp;zmrzli.“ – A&nbsp;Brouček se&nbsp;dal do&nbsp;pláče: „Maminko, to&nbsp;je&nbsp;kmotřička a&nbsp;kmotříček a&nbsp;Beruška, oni se&nbsp;zachumelili, já&nbsp;jsem to&nbsp;povídal.“ – „I neplač, Broučku, to&nbsp;oni nejsou,“ chlácholil ho&nbsp;tatínek. „Beruščina chudobka by&nbsp;měla červený kraječek, a&nbsp;tady ty&nbsp;jsou celé bílé.“</span></p>
        <p class="chunk" data-nb-ref-number="100" data-nb-words="83" data-nb-chars="456"><span class="idea" data-nb-ref-number="99" id="idea99" data-nb-words="83" data-nb-chars="456">A&nbsp;tak Brouček neplakal. „Tatínku, to&nbsp;všady vyroste chudobka, kde zemřel brouček?“ – „Všady, a&nbsp;kde umřela beruška, tam vyroste chudobka s&nbsp;červeným kraječkem.“ – „A jakpak, kdyby ta&nbsp;žluna byla kmotřička sežrala, také by&nbsp;tam vyrostla chudobka?“ – „Také.“ – „Kdepak?“ – „Tam někde pod bukem v&nbsp;trávě.“ – „A tatínku, nechytne nás ta&nbsp;žluna, až&nbsp;poletíme?“ – „I snad ne. Ona je&nbsp;v&nbsp;lese, a&nbsp;my&nbsp;do&nbsp;lesa nelítáme. Jen když musíme přes něj, a&nbsp;pak, jak se&nbsp;Pánu Bohu líbí.“</span></p>
        <p class="chunk" data-nb-ref-number="101" data-nb-words="34" data-nb-chars="209"><span class="idea" data-nb-ref-number="100" id="idea100" data-nb-words="34" data-nb-chars="209">Brouček byl zatím v&nbsp;myšlenkách již za&nbsp;lesem. „Tatínku, také poletíme do&nbsp;toho velikého, krásného domu s&nbsp;těmi velikými dveřmi, kam jste letěli oknem?“ – „Když budeš pěkně poslouchat, také se&nbsp;tam někdy podíváme.“</span></p>
        <p class="chunk" data-nb-ref-number="102" data-nb-words="28" data-nb-chars="178"><span class="idea" data-nb-ref-number="101" id="idea101" data-nb-words="28" data-nb-chars="178">Okno už&nbsp;tatínek ani nezabednil, jen je&nbsp;pěkně mechem ucpal. Maminka zatopila a&nbsp;vařila polívčičku. Vařila a&nbsp;uvařila, Brouček přistavil ke&nbsp;stolu židle, přisedli a&nbsp;tatínek se&nbsp;modlil:</span></p>
        <p class="chunk" data-nb-ref-number="103" data-nb-words="4" data-nb-chars="16"><span class="idea" data-nb-ref-number="102" id="idea102" data-nb-words="4" data-nb-chars="16">Ó&nbsp;náš milý Bože,</span></p>
        <p class="chunk" data-nb-ref-number="104" data-nb-words="4" data-nb-chars="20"><span class="idea" data-nb-ref-number="103" id="idea103" data-nb-words="4" data-nb-chars="20">povstali jsme z&nbsp;lože</span></p>
        <p class="chunk" data-nb-ref-number="105" data-nb-words="4" data-nb-chars="19"><span class="idea" data-nb-ref-number="104" id="idea104" data-nb-words="4" data-nb-chars="19">a&nbsp;pěkně tě&nbsp;prosíme,</span></p>
        <p class="chunk" data-nb-ref-number="106" data-nb-words="5" data-nb-chars="22"><span class="idea" data-nb-ref-number="105" id="idea105" data-nb-words="5" data-nb-chars="22">dejž, ať&nbsp;se&nbsp;tě&nbsp;bojíme,</span></p>
        <p class="chunk" data-nb-ref-number="107" data-nb-words="3" data-nb-chars="21"><span class="idea" data-nb-ref-number="106" id="idea106" data-nb-words="3" data-nb-chars="21">bojíme a&nbsp;posloucháme,</span></p>
        <p class="chunk" data-nb-ref-number="108" data-nb-words="5" data-nb-chars="22"><span class="idea" data-nb-ref-number="107" id="idea107" data-nb-words="5" data-nb-chars="22">a&nbsp;přitom se&nbsp;rádi máme.</span></p>
        <p class="chunk" data-nb-ref-number="109" data-nb-words="12" data-nb-chars="59"><span class="idea" data-nb-ref-number="108" id="idea108" data-nb-words="12" data-nb-chars="59">A&nbsp;jedli a&nbsp;pojedli, ale jít ven, na&nbsp;to&nbsp;nebylo ani pomyšlení.</span></p>
        <p class="chunk" data-nb-ref-number="110" data-nb-words="130" data-nb-chars="734"><span class="idea" data-nb-ref-number="109" id="idea109" data-nb-words="130" data-nb-chars="734">Jen se&nbsp;ještě jednou podívali okénkem, ale jen trošku. Bylo přece ještě moc zima, a&nbsp;tak si&nbsp;honem zas lehli a&nbsp;povídali. A&nbsp;povídali, a&nbsp;když už&nbsp;nic nevěděli, chtěla maminka, aby zas spali, a&nbsp;tatínek už&nbsp;beztoho napolo spal. Ale Broučkovi se&nbsp;už&nbsp;nechtělo. Aby prý mu&nbsp;maminka povídala nějakou pohádku, a&nbsp;když maminka už&nbsp;žádnou neuměla, aby prý mu&nbsp;povídala tu&nbsp;starou. A&nbsp;maminka povídala: „Tak byl jednou jeden kocourek a&nbsp;jedna kočička. Už&nbsp;je&nbsp;tomu dávno. Kocourek byl všecek krásný černý jako uhel, a&nbsp;kočička všecka krásná bílá jako mléko. A&nbsp;měli se&nbsp;rádi. Tu&nbsp;se&nbsp;jim jednou narodila koťátka. Tři, dva kocourci a&nbsp;jedna kočička. Ten jeden byl krásný černý jako uhel, ten druhý byl krásný morovatý, a&nbsp;ta&nbsp;kočička byla všecka krásná bílá jako mléko.“</span></p>
        <p class="chunk" data-nb-ref-number="111" data-nb-words="73" data-nb-chars="373"><span class="idea" data-nb-ref-number="110" id="idea110" data-nb-words="73" data-nb-chars="373">Ale tu&nbsp;křičel Brouček: „I ne, maminko.“ – „A copak ne?“ – „Tak to&nbsp;nebylo.“ – „A jakpak to&nbsp;bylo?“ – „Ta kočička nebyla krásná bílá jako mléko, byla krásná morovatá.“ – „I to&nbsp;je&nbsp;jedno.“ – „Ale, maminko, to&nbsp;není jedno.“ – „I je&nbsp;to&nbsp;jedno.“ – Ale Brouček, že&nbsp;to&nbsp;není jedno, a&nbsp;dal se&nbsp;do&nbsp;pláče. Tatínek se&nbsp;probudil: „Copak ten Brouček pláče?“ – „Viďte, tatínku, že&nbsp;to&nbsp;není jedno?“</span></p>
        <p class="chunk" data-nb-ref-number="112" data-nb-words="74" data-nb-chars="366"><span class="idea" data-nb-ref-number="111" id="idea111" data-nb-words="74" data-nb-chars="366">„A co?“ – „Že byla ta&nbsp;kočička krásná morovatá, viďte? A&nbsp;ne&nbsp;všecka krásná bílá jako mléko.“ – „Nu tak ano. Byla krásná morovatá. Už&nbsp;jen spi.“ A&nbsp;maminka: „Inu, vidíš, když se&nbsp;mně chce spát, a&nbsp;ty&nbsp;mne pořád moříš.“ – A&nbsp;už&nbsp;to&nbsp;honem dopovídala. „Tam nedaleko byl kopec, oni na&nbsp;něm pověsili zvonec a&nbsp;zvonili a&nbsp;zvonili, a&nbsp;už&nbsp;je&nbsp;pohádce konec. Bim bam, bim bam, bim bam – – “</span></p>
        <p class="chunk" data-nb-ref-number="113" data-nb-words="20" data-nb-chars="93"><span class="idea" data-nb-ref-number="112" id="idea112" data-nb-words="20" data-nb-chars="93">Brouček držel maminku za&nbsp;ruku a&nbsp;říkal si&nbsp;bim bam, až&nbsp;při tom usnul, bim bam. A&nbsp;spali a&nbsp;spali.</span></p>
        <p class="chunk" data-nb-ref-number="114" data-nb-words="149" data-nb-chars="805"><span class="idea" data-nb-ref-number="113" id="idea113" data-nb-words="149" data-nb-chars="805">A&nbsp;bylo jaro. Všechno, všechno kvetlo, a&nbsp;ty&nbsp;včely tolik bzučely, a&nbsp;ta&nbsp;tráva byla taková veliká, a&nbsp;ta&nbsp;rosa jako granáty, a&nbsp;ti&nbsp;ptáčci tolik zpívali, a&nbsp;ti&nbsp;cvrčci – ale ti&nbsp;se&nbsp;něco nacvrčeli! A&nbsp;Janinka už&nbsp;byla u&nbsp;Broučka, a&nbsp;kmotříček a&nbsp;kmotřička a&nbsp;Beruška, a&nbsp;čekali, až&nbsp;jen slunko zapadne. Brouček byl takový silný a&nbsp;veliký. Seděl vedle Janinky, radost mu&nbsp;zářila z&nbsp;očí, ale neříkal pranic. Maminka se&nbsp;nemohla zdržet, samou radostí až&nbsp;plakala, a&nbsp;snídaně by&nbsp;tak honem nebyla uvařená, kdyby jí&nbsp;Beruška nebyla pomohla. Měli čokoládu – nevím, kde ji&nbsp;vzali – a&nbsp;k&nbsp;ní&nbsp;smažené věnečky. Pomodlili se, nasnídali se, a&nbsp;– že&nbsp;už&nbsp;slunko zapadlo. Brouček byl první venku. Povznesl se&nbsp;do&nbsp;výšky, letěl třikrát dokola – jakoby nic! – a&nbsp;u&nbsp;Janinky se&nbsp;zas spustil na&nbsp;zem. Všichni si&nbsp;stoupli kolem něho, a&nbsp;tatínek, že&nbsp;má&nbsp;něco na&nbsp;srdci.</span></p>
        <p class="chunk" data-nb-ref-number="115" data-nb-words="89" data-nb-chars="477"><span class="idea" data-nb-ref-number="114" id="idea114" data-nb-words="89" data-nb-chars="477">„Milý Broučku! Já&nbsp;mám radost, maminka má&nbsp;radost, a&nbsp;my&nbsp;máme všichni radost, že&nbsp;už&nbsp;dnes poletíš. To&nbsp;je&nbsp;dobře, Pán Bůh to&nbsp;tak chce. Ale my&nbsp;nebudeme vždycky pohromadě, musíme se&nbsp;rozdělit, aby lidé všude viděli. A&nbsp;tu&nbsp;mám o&nbsp;tebe strach. Hodné broučky má&nbsp;Pán Bůh na&nbsp;starosti a&nbsp;nic se&nbsp;jim nestane. Ale jen jestli ty&nbsp;budeš hodný, a&nbsp;budeš-li pořád pěkně svítit, jak to&nbsp;Pán Bůh chce! Já&nbsp;bych měl velkou žalost a&nbsp;maminka také a&nbsp;kmotříček také, a&nbsp;my&nbsp;všichni, kdybys neměl pěkně poslouchat.“</span></p>
        <p class="chunk" data-nb-ref-number="116" data-nb-words="9" data-nb-chars="57"><span class="idea" data-nb-ref-number="115" id="idea115" data-nb-words="9" data-nb-chars="57">A&nbsp;přitom tatínek div neplakal, a&nbsp;maminka opravdu plakala.</span></p>
        <p class="chunk" data-nb-ref-number="117" data-nb-words="203" data-nb-chars="1120"><span class="idea" data-nb-ref-number="116" id="idea116" data-nb-words="203" data-nb-chars="1120">Janince také stály slzy v&nbsp;očích, a&nbsp;i&nbsp;Broučka by&nbsp;byli honem rozplakali. Tu&nbsp;se&nbsp;ještě ozval kmotříček: „Milý Broučku, už&nbsp;máš přece rozum a&nbsp;slyšíš, že&nbsp;si&nbsp;všichni přejeme, abys pěkně poslouchal. Já&nbsp;ti&nbsp;řeknu jen to, že&nbsp;kdybys neměl pěkně poslouchat, ty&nbsp;sám bys nejhůř přitom pochodil. A&nbsp;teď už&nbsp;ve&nbsp;jménu Páně poletíme.“ A&nbsp;letěli, ale jen nizoučko a&nbsp;pomalinku, aby jim mohla maminka i&nbsp;kmotřička a&nbsp;Janinka a&nbsp;Beruška stačit – až&nbsp;přiletěli tam za&nbsp;potok a&nbsp;přes vrch, odkud bylo vidět daleko, daleko, do&nbsp;širého světa. Tu&nbsp;kmotříček, aby prý ony se&nbsp;už&nbsp;vrátily. A&nbsp;vrátily se&nbsp;a&nbsp;Brouček letěl pryč a&nbsp;pryč do&nbsp;širého světa. Ony ještě za&nbsp;nimi: „S Pánem Bohem!“ „Sprovázej Pán Bůh!“ „Šťastné navrácení!“ „Sám Pán Bůh tě&nbsp;nauč poslouchat!“ – ale Brouček už&nbsp;byl daleko, a&nbsp;už&nbsp;to&nbsp;snad všechno ani neslyšel. A&nbsp;tak se&nbsp;vracely a&nbsp;povídaly si, jaké má&nbsp;brouček krásné světlo. Kmotřička myslila, že&nbsp;je&nbsp;krásné žluté jako zlato; mamince se&nbsp;zdálo víc do&nbsp;běla, hodně jasné; Beruška tvrdila, že&nbsp;je&nbsp;do&nbsp;růžova; Janinka pak měla za&nbsp;to, že&nbsp;je&nbsp;takové, jaké mívají Broučci, kdy ponejprv letí, a&nbsp;že&nbsp;jen aby Brouček poslouchal, že&nbsp;ona má&nbsp;strach, že&nbsp;poslouchat nebude.</span></p>
        <p class="chunk" data-nb-ref-number="118" data-nb-words="71" data-nb-chars="370"><span class="idea" data-nb-ref-number="117" id="idea117" data-nb-words="71" data-nb-chars="370">Maminka však myslila, i&nbsp;že&nbsp;snad bude, a&nbsp;kmotřička také, i&nbsp;že&nbsp;ano, a&nbsp;tak už&nbsp;Janinka neříkala nic. Byly už&nbsp;nedaleko, daly si&nbsp;s&nbsp;Pánem Bohem a&nbsp;letěly každá domů. Maminka tam měla stát hromadu nádobí, dala se&nbsp;hned do&nbsp;práce, ale nešlo jí&nbsp;to&nbsp;jaksi nijak od&nbsp;ruky. Myslila na&nbsp;Broučka, a&nbsp;myslila na&nbsp;Janinku. „Že by&nbsp;měl být můj Brouček neposlušný?“ – To&nbsp;ji&nbsp;na&nbsp;Janinku skoro mrzelo.</span></p>
        <p class="chunk" data-nb-ref-number="119" data-nb-words="108" data-nb-chars="570"><span class="idea" data-nb-ref-number="118" id="idea118" data-nb-words="108" data-nb-chars="570">Oni pak letěli, vlevo kmotříček, vpravo tatínek a&nbsp;Brouček v&nbsp;prostředku. Na&nbsp;západ se&nbsp;nebe rdělo a&nbsp;Broučkovi se&nbsp;srdce v&nbsp;těle smálo. Ale tu&nbsp;se&nbsp;blížili k&nbsp;velikému dubovému lesu a&nbsp;Brouček si&nbsp;vzpomenul na&nbsp;žlunu. „Tatínku, tady jsou žluny.“ – „I neboj se. Vždyť my&nbsp;do&nbsp;lesa nepoletíme, jenom okolo. Tady je&nbsp;naše cesta.“ – Ale sotva to&nbsp;tatínek dořekl,, už&nbsp;se&nbsp;to&nbsp;na&nbsp;ně&nbsp;z&nbsp;lesa řítilo, a&nbsp;tolik to&nbsp;zvučelo a&nbsp;tolik to&nbsp;hučelo, a&nbsp;hned se&nbsp;to&nbsp;sypalo na&nbsp;milého Broučka. Ach, ten křičel! „Tatínku, tatínku – tatínku, tatínku!“ – „I mlč, i&nbsp;mlč! Neboj se. Vždyť to&nbsp;není žluna, to&nbsp;je&nbsp;chroust.“</span></p>
        <p class="chunk" data-nb-ref-number="120" data-nb-words="36" data-nb-chars="186"><span class="idea" data-nb-ref-number="119" id="idea119" data-nb-words="36" data-nb-chars="186">Ale Brouček křičel a&nbsp;krčil se&nbsp;a&nbsp;schovával, až&nbsp;to&nbsp;přestalo bzučet. – „I, Broučku, to&nbsp;se&nbsp;nesmíš bát,“ těšil ho&nbsp;kmotříček. „Vidíš ho&nbsp;tamhle, to&nbsp;je&nbsp;chroust. On&nbsp;se&nbsp;nás asi lekl, že&nbsp;jsme tři.“</span></p>
        <p class="chunk" data-nb-ref-number="121" data-nb-words="102" data-nb-chars="520"><span class="idea" data-nb-ref-number="120" id="idea120" data-nb-words="102" data-nb-chars="520">„Ale když to&nbsp;tak hučelo!“ – „I to&nbsp;chrousti tak bzučí.“ A&nbsp;letěli a&nbsp;letěli, až&nbsp;tam na&nbsp;konci lesa bylo něco vidět. „Tatínku, podívejte se&nbsp;tamhle, copak to&nbsp;je? Takové velikánské.“ – „To je&nbsp;hajného chaloupka.“ – „Ta je&nbsp;veliká. A&nbsp;to&nbsp;jsou dveře tam nahoře v&nbsp;prostředku?“ – „I ne, to&nbsp;je&nbsp;okénko.“ – „Ale to&nbsp;je&nbsp;veliké. A&nbsp;načpak jsou pod tím okénkem a&nbsp;kolem narovnány ty&nbsp;klády?“ – „I to&nbsp;nejsou klády. To&nbsp;jsou štakle, aby měl hajný čím topit.“ – „Ale! A&nbsp;tatínku, kdopak to&nbsp;je&nbsp;ten hajný?“ – „I vidíš ho, však jde tamhle naproti nám.“</span></p>
        <p class="chunk" data-nb-ref-number="122" data-nb-words="123" data-nb-chars="621"><span class="idea" data-nb-ref-number="121" id="idea121" data-nb-words="123" data-nb-chars="621">A&nbsp;hajný přicházel naproti nim: Takový veliký a&nbsp;měl široký klobouk s&nbsp;perem a&nbsp;po&nbsp;straně takovou tašku a&nbsp;přes rameno velikánskou pušku. „Ale, tatínku, já&nbsp;se&nbsp;bojím.“ – „I neboj se. On&nbsp;je&nbsp;rád, že&nbsp;mu&nbsp;posvítíme.“ – A&nbsp;letěli a&nbsp;posvítili mu, a&nbsp;on&nbsp;byl rád a&nbsp;díval se&nbsp;za&nbsp;nimi. – „A tatínku, copak že&nbsp;ten hajný nespí?“ – „I musí on&nbsp;dávat pozor.“ – „Načpak?“ – „Tady na&nbsp;les, aby jej lidé neukradli.“ – „Tatínku, ti&nbsp;lidé kradou?“ – „I kradou, a&nbsp;nic prý se&nbsp;nemají rádi. “ – „Ale to&nbsp;já&nbsp;bych jim nesvítil. Ten hajný nekrade, viďte?“ – „Ne, ten ne. Ale když Pán Bůh chce, abychom jim svítili, tak my&nbsp;jim svítíme, ať&nbsp;kradou anebo nekradou.“</span></p>
        <p class="chunk" data-nb-ref-number="123" data-nb-words="165" data-nb-chars="884"><span class="idea" data-nb-ref-number="122" id="idea122" data-nb-words="165" data-nb-chars="884">A&nbsp;letěli a&nbsp;dívali se&nbsp;a&nbsp;povídali. Ale tu&nbsp;to&nbsp;najednou před nimi strašně zahučelo. Bylo to&nbsp;takové veliké jako mračno, mělo to&nbsp;oči jako řeřavé uhly a&nbsp;zobák takový zahnutý a&nbsp;drápy až&nbsp;hrůza, a&nbsp;Brouček už&nbsp;byl všecek bez sebe. – „Tatínku, tatínku – tatínku, tatínku!“ – a&nbsp;už&nbsp;padal na&nbsp;zem, zalézal do&nbsp;trávy a&nbsp;myslil, že&nbsp;už&nbsp;ho&nbsp;žluna polkla. Tatínek hned za&nbsp;ním a&nbsp;kmotříček také. „I neboj se, Broučku, neboj se. Vždyť to&nbsp;není žluna, to&nbsp;je&nbsp;sova. Ta&nbsp;nám nic neudělá.“ – Ale Brouček jako by&nbsp;neslyšel. A&nbsp;když se&nbsp;přece trochu zotavil, počal plakat. „Tatínku, já&nbsp;půjdu domů, ach, tatínku, já&nbsp;půjdu domů.“ – Ale tatínek a&nbsp;kmotříček mu&nbsp;to&nbsp;vymlouvali. „I ne, Broučku. Toto! Copak by&nbsp;si&nbsp;doma pomyslily, kmotřička a&nbsp;Beruška a&nbsp;Janinka! To&nbsp;se&nbsp;nesmíš bát. Broučci se&nbsp;nic nebojí. Vždyť to&nbsp;byla sova, a&nbsp;ta&nbsp;broučky nežere.“ – „Ona broučky nežere?“ – „Ne. Brouček je&nbsp;jí&nbsp;málo. Ona raději nějakou myšku nebo žabku.“</span></p>
        <p class="chunk" data-nb-ref-number="124" data-nb-words="28" data-nb-chars="161"><span class="idea" data-nb-ref-number="123" id="idea123" data-nb-words="28" data-nb-chars="161">A&nbsp;zas letěli. Dlouho ještě neletěli, a&nbsp;tu&nbsp;to&nbsp;tak zadunělo, že&nbsp;sebou všichni trhli. Ale tatínek honem Broučka těšil: „Slyšíš, to&nbsp;ten hajný asi tu&nbsp;sovu zastřelil.“</span></p>
        <p class="chunk" data-nb-ref-number="125" data-nb-words="15" data-nb-chars="74"><span class="idea" data-nb-ref-number="124" id="idea124" data-nb-words="15" data-nb-chars="74">A&nbsp;kmotříček také myslil, a&nbsp;tak byl Brouček rád, a&nbsp;letěl a&nbsp;svítil a&nbsp;svítil.</span></p>
        <p class="chunk" data-nb-ref-number="126" data-nb-words="24" data-nb-chars="130"><span class="idea" data-nb-ref-number="125" id="idea125" data-nb-words="24" data-nb-chars="130">Les přestal a&nbsp;šlo to&nbsp;dolů do&nbsp;takového krásného údolí. Po&nbsp;stráních byly vinice s&nbsp;hezounkými chaloupkami, a&nbsp;ta&nbsp;vůně! – to&nbsp;byla vůně!</span></p>
        <p class="chunk" data-nb-ref-number="127" data-nb-words="132" data-nb-chars="727"><span class="idea" data-nb-ref-number="126" id="idea126" data-nb-words="132" data-nb-chars="727">A&nbsp;když tak letěli, tu&nbsp;viděli dva broučky. „Vidíš je, Broučku, tamhle!“ ukazoval kmotříček. „Ten malý také dnes poprvé letí. Já&nbsp;je&nbsp;znám, jsou tam nedaleko od&nbsp;nás. Zůstávají v&nbsp;roždí. Vidíš, on&nbsp;se&nbsp;nic nebojí.“ – „Vždyť já&nbsp;se&nbsp;už, kmotříčku, také nebojím.“ A&nbsp;už&nbsp;se&nbsp;Brouček nebál. A&nbsp;když se&nbsp;potkali, volal tatínek a&nbsp;kmotříček: „Zdař Bůh!“ a&nbsp;Brouček také řekl: „Zdař Bůh, Zdař Bůh!“ a&nbsp;oni oba: „Zdař Bůh, Zdař Bůh!“ Ten malý také. A&nbsp;když přiletěli dál, tam se&nbsp;broučci kmitali, jeden sem, druhý tam, staří a&nbsp;mladí, velicí a&nbsp;malí, a&nbsp;pořád: „Zdař Bůh, Zdař Bůh!“ a&nbsp;zas: „Zdař Bůh, Zdař Bůh!“ A&nbsp;kde vinice přestaly, tam počaly krásné zahrady a&nbsp;v&nbsp;těch zahradách krásné veliké domy, a&nbsp;zahrada vedle zahrady a&nbsp;krásný dům vedle krásného domu.</span></p>
        <p class="chunk" data-nb-ref-number="128" data-nb-words="59" data-nb-chars="320"><span class="idea" data-nb-ref-number="127" id="idea127" data-nb-words="59" data-nb-chars="320">„Broučku, nebolí tě&nbsp;křidélka?“ ptal se&nbsp;tatínek. Ale Brouček, že&nbsp;ne&nbsp;a&nbsp;ne. „I přece si&nbsp;trochu sedněme, abychom si&nbsp;odpočali,“ radil tatínek. Ale Brouček pořád, že&nbsp;ne&nbsp;a&nbsp;ne. Až&nbsp;když kmotříček pravil, že&nbsp;už&nbsp;ho&nbsp;křidélka trochu bolí, tu&nbsp;teprve, že&nbsp;si&nbsp;drobátko sednou. A&nbsp;sedli si&nbsp;v&nbsp;zahradě na&nbsp;hrušku na&nbsp;samý vrcholek a&nbsp;dívali se.</span></p>
        <p class="chunk" data-nb-ref-number="129" data-nb-words="166" data-nb-chars="929"><span class="idea" data-nb-ref-number="128" id="idea128" data-nb-words="166" data-nb-chars="929">Měsíček vykukoval zpod mraků, tu&nbsp;a&nbsp;tam se&nbsp;hvězdička třpytila, a&nbsp;broučků všude plno. Nikde se&nbsp;nic nehnulo, ani ten list nezašustil. Lidé pěkně spali, jen tam v&nbsp;tom jednom okně u&nbsp;samé střechy bylo světlo. Tu&nbsp;se&nbsp;najednou tam někde dole ozvalo: Kykyryhý! Kykyryhý! – „Tatínku, copak to?“ – „To je&nbsp;kohout, tamhle někde v&nbsp;kurníku. Počkej, hned se&nbsp;mu&nbsp;některý ozve.“ A&nbsp;hned se&nbsp;tam vedle ozývalo: Kykyryhý! Kykyryhý! a&nbsp;hned zas tam dál: Kykyryhý! Kykyryhý! A&nbsp;pořád! Kykyryhý! Kykyryhý! až&nbsp;tam daleko, že&nbsp;už&nbsp;to&nbsp;nebylo ani slyšet. A&nbsp;tu&nbsp;se&nbsp;to&nbsp;okno otevřelo. Velká, silná paní s&nbsp;dvěma krásnými kaštanovými kadeřemi dívala se&nbsp;na&nbsp;všechny strany, vzhůru a&nbsp;dolů po&nbsp;celém nebi, po&nbsp;všech hvězdách a&nbsp;po&nbsp;všech broučcích. Něco povídala, ale nebylo jí&nbsp;rozumět. Pak se&nbsp;okno zas zavřelo, světlo zmizelo, ale hned vedle v&nbsp;okně se&nbsp;objevilo, a&nbsp;hned zas v&nbsp;třetím okně, a&nbsp;za&nbsp;chvilku ve&nbsp;čtvrtém okně, až&nbsp;se&nbsp;ztratilo. Myslím, že&nbsp;se&nbsp;maminka byla dívat po&nbsp;dětech.</span></p>
        <p class="chunk" data-nb-ref-number="130" data-nb-words="82" data-nb-chars="453"><span class="idea" data-nb-ref-number="129" id="idea129" data-nb-words="82" data-nb-chars="453">A&nbsp;broučci zas letěli, vlevo kmotříček, vpravo tatínek a&nbsp;Brouček v&nbsp;prostředku. Ze&nbsp;zahrady do&nbsp;zahrady, až&nbsp;zahrady přestaly, a&nbsp;tu&nbsp;na&nbsp;návrší krásné město. Vysokánská věž a&nbsp;na&nbsp;ní&nbsp;čtyři malé věžičky, kolkolem samé domy a&nbsp;jenom domy, a&nbsp;okny jen jen poseté. Ale všecko spalo. Nikde ani človíčka, nikde ani světélka. A&nbsp;když oni letí a&nbsp;jsou na&nbsp;konci ulice, tu&nbsp;se&nbsp;ozývá jakési šplechtání a&nbsp;bublání. „Tatínku, copak to?“ – „I to&nbsp;je&nbsp;voda. Tady jsme hned na&nbsp;náměstí.“</span></p>
        <p class="chunk" data-nb-ref-number="131" data-nb-words="168" data-nb-chars="934"><span class="idea" data-nb-ref-number="130" id="idea130" data-nb-words="168" data-nb-chars="934">A&nbsp;byli na&nbsp;náměstí. Bylo takové čtyřhranaté. V&nbsp;prostředku velikánská kamenná kašna, uprostřed kašny velikánský lev se&nbsp;dvěma ocasy. Tlamu měl otevřenou a&nbsp;voda se&nbsp;z&nbsp;ní&nbsp;do&nbsp;kašny valila, až&nbsp;to&nbsp;hučelo. Brouček se&nbsp;toho bál, ale kmotříček: „I pojď, nic se&nbsp;neboj, on&nbsp;je&nbsp;kamenný.“ A&nbsp;sedli lvovi na&nbsp;ucho a&nbsp;pěkně se&nbsp;dívali. Domy takové vysokánské, okno vedle okna a&nbsp;dveře vedle dveří, ale všechno zavřeno. Nedaleko kašny stál sloup a&nbsp;na&nbsp;něm lucerna. A&nbsp;tu&nbsp;Brouček vidí, že&nbsp;tam kdosi stojí zády o&nbsp;sloup opřený: přes pás veliký roh a&nbsp;v&nbsp;rukou takové dlouhatánské kopí. „Tatínku, vidíte, tamhle někdo stojí.“ – „To je&nbsp;ponocný.“ – „Ponocný? Copak tu&nbsp;dělá?“ – „Ponocuje. Dává pozor, aby se&nbsp;zloději nevloupali do&nbsp;domů a&nbsp;lidi neokradli. Vidíš, jaké má&nbsp;kopí. To&nbsp;na&nbsp;ty&nbsp;zloděje.“ – „Tady v&nbsp;městě také kradou?“ – „Ó, moc prý kradou! Jak jen mohou.“ – „Ale to&nbsp;já, tatínku, budu raději svítit tam, kde ti&nbsp;kohouti kokrhali. Viďte, tam nekradou?“ – „Tak snad ne.“</span></p>
        <p class="chunk" data-nb-ref-number="132" data-nb-words="73" data-nb-chars="353"><span class="idea" data-nb-ref-number="131" id="idea131" data-nb-words="73" data-nb-chars="353">Ale tu&nbsp;se&nbsp;ten ponocný vztyčil, přiložil roh k&nbsp;ústům a&nbsp;hú, hú, hú, hú, a&nbsp;tak dvanáctkrát hú. „Tatínku, copak to?“ – „To troubí půl noci, aby lidé věděli, jak dlouho mají ještě spát.“ – „A jakpak on&nbsp;ví, že&nbsp;už&nbsp;je&nbsp;půl noci?“ – „On to&nbsp;už&nbsp;dávno dělá, tak on&nbsp;už&nbsp;to&nbsp;ví. Však už&nbsp;musíme zase letět. Slunce bude brzy zas vycházet, a&nbsp;my&nbsp;jsme ještě nic nesvítili.“ –</span></p>
        <p class="chunk" data-nb-ref-number="133" data-nb-words="26" data-nb-chars="137"><span class="idea" data-nb-ref-number="132" id="idea132" data-nb-words="26" data-nb-chars="137">Kmotříček myslil, že&nbsp;když dnes Brouček poprvé letí, že&nbsp;se&nbsp;to&nbsp;nemusí tak přísně brát, ale přece letěli, z&nbsp;města ven, a&nbsp;tam do&nbsp;těch zahrad.</span></p>
        <p class="chunk" data-nb-ref-number="134" data-nb-words="137" data-nb-chars="783"><span class="idea" data-nb-ref-number="133" id="idea133" data-nb-words="137" data-nb-chars="783">Broučka něco napadlo: „Tatínku, tam, kam jste letěli oknem, nepoletíme? Poleťme.“ –.“Tam, kde zpívají tu&nbsp;naši modlitbičku? To&nbsp;už&nbsp;teď nejde. Až&nbsp;někdy jindy. Je&nbsp;to&nbsp;tadyhle v&nbsp;jinou stranu za&nbsp;městem a&nbsp;museli bychom si&nbsp;přivstat, hned jak slunce zapadne.“ A&nbsp;tak svítili a&nbsp;svítili, ze&nbsp;zahrady do&nbsp;zahrady, ale nejvíce tam v&nbsp;té, kde si&nbsp;ponejprv na&nbsp;hrušce odpočali. Nikde se&nbsp;nic nehnulo, ani ten list nezašustil, a&nbsp;lidé pěkně spali. A&nbsp;ty&nbsp;hvězdy se&nbsp;třpytily a&nbsp;ti&nbsp;broučci se&nbsp;kmitali a&nbsp;pořád: „Zdař Bůh, Zdař Bůh, Zdař Bůh!“ A&nbsp;ti&nbsp;kohouti, ó&nbsp;ti&nbsp;teprv začali: Kykyryhý, Kykyryhý! a&nbsp;pořád Kykyryhý! Jeden přestal a&nbsp;druhý začal, takže ani nepřestali. Ale hvězdy začaly jaksi blednout a&nbsp;tam na&nbsp;východě se&nbsp;tolik rdělo, že&nbsp;kmotříček radil: „Poleťme domů! Slunko už&nbsp;vychází a&nbsp;doma na&nbsp;nás beztoho čekají.“</span></p>
        <p class="chunk" data-nb-ref-number="135" data-nb-words="147" data-nb-chars="799"><span class="idea" data-nb-ref-number="134" id="idea134" data-nb-words="147" data-nb-chars="799">A&nbsp;letěli domů. Broučkovi se&nbsp;z&nbsp;těch zahrad ani nechtělo, ale přece letěli, vzhůru vinicemi, až&nbsp;tam k&nbsp;lesu. Tatínek už&nbsp;Broučka těšil: „Jen se&nbsp;neboj. Slunko vychází a&nbsp;sovy již zalezly.“ – „A žluny, tatínku, také?“ – „I nic se&nbsp;neboj. Tady je&nbsp;naše cesta, tu&nbsp;se&nbsp;nám nic nemůže stát.“ A&nbsp;letěli. Tu&nbsp;stála chaloupka hajného, ale Broučkovi zdála se&nbsp;být tak malounká, že&nbsp;ji&nbsp;ani nemohl poznat. A&nbsp;z&nbsp;komína se&nbsp;kouřilo. „Vidíš, Broučku.“ povídal kmotříček, „tady už&nbsp;vstali a&nbsp;vaří už&nbsp;snídani.“ Dveře do&nbsp;chaloupky byly otevřeny. Na&nbsp;posteli ležel hajný a&nbsp;spal, tak nerostrojený. Puška visela na&nbsp;stěně na&nbsp;hřebíku a&nbsp;na&nbsp;zemi na&nbsp;dlážkách u&nbsp;samých dveří ležela veliká zastřelená sova. – A&nbsp;letěli, pořád pěkně vedle do&nbsp;lesa, až&nbsp;les přestal, a&nbsp;byli na&nbsp;vrchu. A&nbsp;s&nbsp;vrchu dolů a&nbsp;přes potok – a&nbsp;hned všichni tři tam pod jalovec.</span></p>
        <p class="chunk" data-nb-ref-number="136" data-nb-words="156" data-nb-chars="839"><span class="idea" data-nb-ref-number="135" id="idea135" data-nb-words="156" data-nb-chars="839">Však už&nbsp;na&nbsp;ně&nbsp;čekaly, a&nbsp;když je&nbsp;viděly, vyběhly jim naproti, maminka a&nbsp;kmotřička a&nbsp;Beruška. „A Janinka tu&nbsp;není?“ ptal se&nbsp;Brouček. „Není zde,“ pravila maminka. „Ona si&nbsp;myslí, že&nbsp;nebudeš poslouchat. A&nbsp;jestlipak, tatínku, poslouchal?“ – Tatínek se&nbsp;usmíval a&nbsp;neříkal nic. Ale kmotříček: „I poslouchal. Vždyť už&nbsp;má&nbsp;rozum, a&nbsp;už&nbsp;se&nbsp;nebude bát.“ – A&nbsp;že&nbsp;budou večeřet, hlad už&nbsp;beztoho měli. Měli čokoládu a&nbsp;k&nbsp;ní&nbsp;takové smažené věnečky. Ale když nenechali Broučka ani se&nbsp;najíst! Pořád, aby jim vypravoval, jak se&nbsp;tam měli, a&nbsp;Brouček se&nbsp;beztoho sám k&nbsp;tomu měl: Jaká byla ta&nbsp;zahrada krásná, a&nbsp;v&nbsp;tom jednom okně že&nbsp;bylo světlo, a&nbsp;že&nbsp;se&nbsp;okno otevřelo, a&nbsp;taková krásná paní dívala se&nbsp;na&nbsp;hvězdy a&nbsp;na&nbsp;broučky, a&nbsp;ti&nbsp;kohouti tolik kokrhali jeden za&nbsp;druhým až&nbsp;tam daleko, a&nbsp;ten lev že&nbsp;sebou ani nehnul, měl takovou velikou hlavu a&nbsp;dva ocasy a&nbsp;pořád plil vodu.</span></p>
        <p class="chunk" data-nb-ref-number="137" data-nb-words="102" data-nb-chars="564"><span class="idea" data-nb-ref-number="136" id="idea136" data-nb-words="102" data-nb-chars="564">„A nebál ses ho?“ ptala se&nbsp;Beruška. – „Ó, načpak bych se&nbsp;bál! A&nbsp;viďte, kmotříčku, toho chrousta jsme polekali. Ten se&nbsp;nás bál!“ – „Ano, Broučku,“ přisvědčoval kmotříček. „Ale ta&nbsp;sova!“ – „Ó, však ji&nbsp;hajný zastřelil. Pane, tohos měla vidět, Beruško! Měl takový velikánský roh, hú, hú, hú, hú&nbsp;a&nbsp;pořád hú. To&nbsp;aby lidé věděli, jak dlouho mají ještě spát.“ – „I ne, Broučku, to&nbsp;nebyl hajný, to&nbsp;byl ponocný,“ opravoval ho&nbsp;tatínek. – „Ano, tak to&nbsp;byl ten ponocný.“ A&nbsp;kmotřička k&nbsp;tomu přidala: „Však ano, půjdeme spat. Broučkovi se&nbsp;oči zavírají.“ A&nbsp;tak že&nbsp;se&nbsp;budou modlit:</span></p>
        <p class="chunk" data-nb-ref-number="138" data-nb-words="3" data-nb-chars="21"><span class="idea" data-nb-ref-number="137" id="idea137" data-nb-words="3" data-nb-chars="21">Podvečer tvá čeládka,</span></p>
        <p class="chunk" data-nb-ref-number="139" data-nb-words="4" data-nb-chars="21"><span class="idea" data-nb-ref-number="138" id="idea138" data-nb-words="4" data-nb-chars="21">co&nbsp;k&nbsp;slepici kuřátka,</span></p>
        <p class="chunk" data-nb-ref-number="140" data-nb-words="4" data-nb-chars="22"><span class="idea" data-nb-ref-number="139" id="idea139" data-nb-words="4" data-nb-chars="22">k&nbsp;ochraně tvé hledíme,</span></p>
        <p class="chunk" data-nb-ref-number="141" data-nb-words="2" data-nb-chars="18"><span class="idea" data-nb-ref-number="140" id="idea140" data-nb-words="2" data-nb-chars="18">laskavý Hospodine.</span></p>
        <p class="chunk" data-nb-ref-number="142" data-nb-words="18" data-nb-chars="83"><span class="idea" data-nb-ref-number="141" id="idea141" data-nb-words="18" data-nb-chars="83">Brouček dal pac a&nbsp;pusu, každý šel po&nbsp;svých a&nbsp;spali a&nbsp;spali. Krásně se&nbsp;jim to&nbsp;spalo.</span></p>
        <p class="chunk" data-nb-ref-number="143" data-nb-words="45" data-nb-chars="269"><span class="idea" data-nb-ref-number="142" id="idea142" data-nb-words="45" data-nb-chars="269">Ráno byl Brouček první na&nbsp;nohou. „Tatínku, už&nbsp;slunko zapadá. Viďte, poletíme, kam jste letěli oknem.“ A&nbsp;tatínek vstával a&nbsp;maminka honem vařila snídani, a&nbsp;pomodlili se&nbsp;a&nbsp;nasnídali se&nbsp;a&nbsp;už&nbsp;letěli. „Jen zas pěkně poslouchej,“ volala maminka za&nbsp;Broučkem. A&nbsp;Brouček, že&nbsp;ano.</span></p>
        <p class="chunk" data-nb-ref-number="144" data-nb-words="81" data-nb-chars="443"><span class="idea" data-nb-ref-number="143" id="idea143" data-nb-words="81" data-nb-chars="443">Kmotříček už&nbsp;na&nbsp;ně&nbsp;pod dubem čekal. Jen se&nbsp;pozdravili a&nbsp;letěli. Kmotřička také volala: „Jen pěkně poslouchej“ a&nbsp;Beruška doložila: „A neboj se!“ a&nbsp;jako by&nbsp;se&nbsp;trochu smála. Brouček to&nbsp;zpozoroval, ale jako by&nbsp;si&nbsp;toho ani nevšiml. Myslil na&nbsp;Janinku. „Kmotříčku, nestavíme se&nbsp;u&nbsp;Janinky? Ona včera u&nbsp;nás nebyla.“ – „Pane, také na&nbsp;to&nbsp;myslím. Jestli ji&nbsp;nebolela hlava. Často ji&nbsp;bolívá.“ A&nbsp;tak, že&nbsp;se&nbsp;u&nbsp;ní&nbsp;na&nbsp;okamžik zastaví. Však to&nbsp;bylo u&nbsp;samé cesty.</span></p>
        <p class="chunk" data-nb-ref-number="145" data-nb-words="184" data-nb-chars="1037"><span class="idea" data-nb-ref-number="144" id="idea144" data-nb-words="184" data-nb-chars="1037">U&nbsp;háječku pod skalou vysoká vřasa, už&nbsp;sem tam kvetla, červeně a&nbsp;bíle, a&nbsp;v&nbsp;té&nbsp;vřase mech jako samet, a&nbsp;v&nbsp;tom mechu na&nbsp;samé skále krásná, krásná chaloupka. Ale nikde nikdo. Černé, lesklé dveře zavřeny, okénka, celá z&nbsp;jednoho křišťálu, zavřena a&nbsp;zastřena, a&nbsp;nikde nikdo. Broučkovi počínalo být ouzko. – „To ona stůně,“ šeptal kmotříček a&nbsp;tatínek šel až&nbsp;k&nbsp;samým dveřím a&nbsp;pozvolna zaklepal. – „I jen dál!“ ozvalo se&nbsp;to&nbsp;zevnitř. Tatínek otevřel, a&nbsp;tu&nbsp;ležela Janinka na&nbsp;lůžku a&nbsp;měla hlavu zavázanou. „Vždyť jsem si&nbsp;myslila, že&nbsp;vy&nbsp;to&nbsp;jste. Vítám vás. Milý Broučku, já&nbsp;stonám.“ Ale milý Brouček se&nbsp;dal do&nbsp;pláče. – „I neplač, Broučku. Vždyť já&nbsp;neumru. Myslím, že&nbsp;se&nbsp;toho ještě dočkám, že&nbsp;tě&nbsp;Pán Bůh naučí poslouchat.“ A&nbsp;přitom Janinka Broučka pohladila. – „Byla bych včera zas přišla, ale bolela mne hlava, až&nbsp;jsem musela ulehnout. Ale nic neplač, to&nbsp;nic nedělá.“ A&nbsp;Brouček už&nbsp;neplakal. „Poletíme dnes, kam tatínek letěl s&nbsp;vaším tatínkem oknem.“ – „Tak? Ale to&nbsp;už&nbsp;musíte letět, abyste nepřiletěli pozdě. A&nbsp;pěkně poslouchej! Však tě&nbsp;Pán Bůh naučí.“</span></p>
        <p class="chunk" data-nb-ref-number="146" data-nb-words="158" data-nb-chars="858"><span class="idea" data-nb-ref-number="145" id="idea145" data-nb-words="158" data-nb-chars="858">A&nbsp;letěli. Slunko už&nbsp;bylo u&nbsp;samého západu, a&nbsp;tak honem přes potok, přes vrch, vedle lesa, vinicemi dolů, kolem města, a&nbsp;tam za&nbsp;městem v&nbsp;krásné zahradě u&nbsp;cesty stál veliký krásný dům, okna náramně veliká a&nbsp;dveře ještě mnohem větší. A&nbsp;ta&nbsp;okna byla plná světla, a&nbsp;ty&nbsp;dveře byly dokořán otevřeny, a&nbsp;do&nbsp;těch dveří vcházeli pořád lidé, staří i&nbsp;mladí, hoši i&nbsp;holky. Kudy tam vletět? Okna byla všechna pootevřena, a&nbsp;tak vletěli tím prostředním nade dveřmi, sedli si&nbsp;dole na&nbsp;rámec a&nbsp;dívali se. Od&nbsp;stropů dolů visely tři velikánské svícny a&nbsp;krásně svítily. Dole na&nbsp;zemi bylo plno lavic. Když kdo přišel, vkročil do&nbsp;lavice, zůstal chvilku stát – někteří se&nbsp;při tom dívali do&nbsp;klobouku – a&nbsp;pak si&nbsp;pěkně sedli. Každý si&nbsp;přinesl pod paží dvě knihy a&nbsp;tu&nbsp;jednu otevřel. Až&nbsp;jeden vystoupil na&nbsp;takové lešeníčko, kde byl malý stoleček, a&nbsp;že&nbsp;budou zpívat. A&nbsp;zpívali, a&nbsp;tak krásně!</span></p>
        <p class="chunk" data-nb-ref-number="147" data-nb-words="168" data-nb-chars="960"><span class="idea" data-nb-ref-number="146" id="idea146" data-nb-words="168" data-nb-chars="960">Tam v&nbsp;první lavici u&nbsp;samého lešeníčka seděli dva hoši, takoví hezouncí a&nbsp;pěkně učesaní, jeden drobátko větší a&nbsp;jeden drobátko menší. Kabátky a&nbsp;všechno měli jeden jako druhý, ale vlásky měl ten větší jasně kaštanové a&nbsp;ten menší krásně bílé. A&nbsp;dívali se&nbsp;do&nbsp;knížky a&nbsp;tolik zpívali! Broučkovi se&nbsp;moc líbili, skoro pro ně&nbsp;na&nbsp;všechno zapomněl. – A&nbsp;vedle toho mladšího seděla taková krásná holčička. Byla všechna černá a&nbsp;měla také krásné bělounké vlásky. Visely jí&nbsp;přes ramena a&nbsp;byly svázány modrou stužkou. A&nbsp;vedle té&nbsp;holčičky na&nbsp;samém kraji v&nbsp;lavici seděla velká, silná paní, všecka černá jako ta&nbsp;holčička a&nbsp;klobouk měla také takový široký, že&nbsp;jí&nbsp;ani nebylo do&nbsp;očí vidět, a&nbsp;po&nbsp;stranách dolů visely jí&nbsp;dvě krásné, jasně kaštanové kadeře. „Tatínku, podívejte se, tamhle na&nbsp;kraji v&nbsp;té&nbsp;první lavici, viďte, to&nbsp;je&nbsp;ta&nbsp;paní, která včera otevřela okno.“ – „Ba, snad to&nbsp;ona bude,“ zdálo se&nbsp;tatínkovi. Ale kmotříček do&nbsp;nich štouchl, aby nemluvili tak nahlas, že&nbsp;už&nbsp;nezpívají.</span></p>
        <p class="chunk" data-nb-ref-number="148" data-nb-words="57" data-nb-chars="316"><span class="idea" data-nb-ref-number="147" id="idea147" data-nb-words="57" data-nb-chars="316">A&nbsp;už&nbsp;nezpívali. Ten na&nbsp;tom lešeníčku vstal a&nbsp;všichni vstali, a&nbsp;on&nbsp;se&nbsp;počal modliti, že&nbsp;jsou nestateční lidičkové a&nbsp;že&nbsp;byli neposlušní, aby jim to&nbsp;Pán Bůh pro milého Syna svého odpustil a&nbsp;svým Duchem aby je&nbsp;posvětil. Potom otevřel tam na&nbsp;stolečku velikánskou knihu a&nbsp;četl z&nbsp;ní, že&nbsp;poslouchati lépe jest než obětovati.</span></p>
        <p class="chunk" data-nb-ref-number="149" data-nb-words="82" data-nb-chars="391"><span class="idea" data-nb-ref-number="148" id="idea148" data-nb-words="82" data-nb-chars="391">A&nbsp;když si&nbsp;zas sedli, tu&nbsp;on&nbsp;jim pěkně vypravoval, že&nbsp;Pán Bůh nechce od&nbsp;lidí obětí a&nbsp;darů, že&nbsp;má&nbsp;sám toho všeho dost a&nbsp;dost, až&nbsp;rozdává, a&nbsp;co&nbsp;lidé mají, že&nbsp;to&nbsp;všecko od&nbsp;něho mají, takže on&nbsp;se&nbsp;nikoho o&nbsp;nic neprosí; ale to&nbsp;že&nbsp;má&nbsp;rád, když lidé pěkně poslouchají a&nbsp;dělají to&nbsp;tak, jak on&nbsp;jim poroučí; a&nbsp;když to&nbsp;tak nedělají, to&nbsp;že&nbsp;on&nbsp;si&nbsp;nemůže nechat líbit, a&nbsp;ti&nbsp;neposlušní lidé že&nbsp;nejhůř pochodí.</span></p>
        <p class="chunk" data-nb-ref-number="150" data-nb-words="11" data-nb-chars="71"><span class="idea" data-nb-ref-number="149" id="idea149" data-nb-words="11" data-nb-chars="71">„Vidíš, však jsem ti&nbsp;to&nbsp;včera tak povídal,“ šeptal kmotříček Broučkovi.</span></p>
        <p class="chunk" data-nb-ref-number="151" data-nb-words="87" data-nb-chars="468"><span class="idea" data-nb-ref-number="150" id="idea150" data-nb-words="87" data-nb-chars="468">A&nbsp;až&nbsp;potud Brouček pěkně poslouchal, ale teď viděl, jak ten bělohlavý hošík loktem o&nbsp;toho kaštanového zavadil a&nbsp;prstem ukazoval na&nbsp;prostřední okno nade dveřmi: „Vidíš je? Jsou tři. Ten jeden je&nbsp;ještě malý.“ Oba se&nbsp;dívali na&nbsp;Broučka a&nbsp;usmívali se. Tu&nbsp;řekl ten na&nbsp;lešeníčku: Amen. Všichni zas vstali a&nbsp;modlili se, pak zas zpívali, a&nbsp;když už&nbsp;vycházeli, dávali u&nbsp;dveří něco na&nbsp;talíř, až&nbsp;to&nbsp;cinkalo. Ti&nbsp;hoši také šli, a&nbsp;ta&nbsp;holčička také, a&nbsp;také tam něco dali. To&nbsp;to&nbsp;cinklo!</span></p>
        <p class="chunk" data-nb-ref-number="152" data-nb-words="105" data-nb-chars="550"><span class="idea" data-nb-ref-number="151" id="idea151" data-nb-words="105" data-nb-chars="550">A&nbsp;kmotříček, teď že&nbsp;si&nbsp;musejí popílit a&nbsp;svítit a&nbsp;svítit, aby to&nbsp;zas dohonili. Ale Brouček prosil: „Tatínku, počkejme, kam ti&nbsp;hoši půjdou. Jestli jsou tam z&nbsp;toho domu.“ A&nbsp;tatínek by&nbsp;to&nbsp;byl také rád věděl. A&nbsp;hoši už&nbsp;byli venku, v&nbsp;zahradě u&nbsp;brány. Tam stojí krásný kočár s&nbsp;párem krásných černých koní. Hoši už&nbsp;do&nbsp;něho vskočili, ale ještě čekají. A&nbsp;tu&nbsp;jde ta&nbsp;velká, silná paní s&nbsp;těmi kadeřemi a&nbsp;vede tu&nbsp;černou holčičku za&nbsp;ruku. A&nbsp;sedly, kočí ťal do&nbsp;koní a&nbsp;už&nbsp;uháněli po&nbsp;silnici k&nbsp;městu. Broučci za&nbsp;nimi, ale sotva jim mohli stačiti. Tu&nbsp;napadlo kmotříčka:</span></p>
        <p class="chunk" data-nb-ref-number="153" data-nb-words="192" data-nb-chars="1017"><span class="idea" data-nb-ref-number="152" id="idea152" data-nb-words="192" data-nb-chars="1017">„Vždyť my&nbsp;nemusíme za&nbsp;nimi. Oni si&nbsp;musejí zajet městem. Poleťme tadyhle rovnou cestou k&nbsp;tomu domu a&nbsp;uvidíme, jestli tam přijedou.“ A&nbsp;Brouček skoro nechtěl, ale když tatínek, že&nbsp;ano, a&nbsp;kmotříček také, že&nbsp;ano, tak letěli. Ale spěchali, co&nbsp;jen mohli, a&nbsp;už&nbsp;tam byli, ale nikde nikdo. Brouček počínal míti strach: „Ach, když jsme neletěli za&nbsp;nimi!“ – „I neboj se. Jsou-li odtud, však sem přijdou. Třeba se&nbsp;někde stavili.“ – A&nbsp;sotva si&nbsp;broučci tam na&nbsp;okenici pěkně sedli, už&nbsp;to&nbsp;od&nbsp;města začalo hrčet. A&nbsp;už&nbsp;vidět krásný kočár s&nbsp;párem krásných černých koní, už&nbsp;jsou u&nbsp;samého domu, ale ó&nbsp;– oni nezastavují! Letí pryč a&nbsp;pryč – ale však ne! Tu&nbsp;najednou z&nbsp;čista jasna kočí u&nbsp;samých schodů přede dveřmi zarazí, dveře se&nbsp;otevrou, a&nbsp;jako by&nbsp;už&nbsp;na&nbsp;ně&nbsp;čekala, služka v&nbsp;bělounkém čepečku a&nbsp;v&nbsp;bělounké zástěrce běží naproti a&nbsp;chce jim pomáhat z&nbsp;kočáru. Ale hoši už&nbsp;byli dole a&nbsp;smáli se&nbsp;na&nbsp;ni. Zato holčička se&nbsp;dala sesadit a&nbsp;ta&nbsp;paní si&nbsp;dala podat ruku. Pěkně se&nbsp;na&nbsp;kočího ohlídla, usmála, zakývla hlavou a&nbsp;byli doma. To&nbsp;byl Brouček rád!</span></p>
        <p class="chunk" data-nb-ref-number="154" data-nb-words="62" data-nb-chars="312"><span class="idea" data-nb-ref-number="153" id="idea153" data-nb-words="62" data-nb-chars="312">„Tatínku, já&nbsp;budu svítit tady v&nbsp;zahradě, ano?“ – A&nbsp;tatínek se&nbsp;radil s&nbsp;kmotříčkem a&nbsp;zdálo se&nbsp;jim, že&nbsp;ano, ale – „Milý Broučku, to&nbsp;bys tu&nbsp;musil zůstat sám. My&nbsp;musíme tam, kde jindy, svítit.“ – A&nbsp;Brouček, že&nbsp;ano, jen aby se&nbsp;pro něho stavili, až&nbsp;poletí domů. – „Tak jen pěkně sviť. Víš, co&nbsp;tam na&nbsp;lešeníčku povídal.“</span></p>
        <p class="chunk" data-nb-ref-number="155" data-nb-words="263" data-nb-chars="1464"><span class="idea" data-nb-ref-number="154" id="idea154" data-nb-words="263" data-nb-chars="1464">A&nbsp;letěli tam v&nbsp;druhou stranu za&nbsp;město, kde vždycky svítili, a&nbsp;Brouček letěl do&nbsp;zahrady. Chtěl svítit, ale v&nbsp;těch dvou oknech bylo světlo a&nbsp;tu&nbsp;viděl Brouček, jak si&nbsp;v&nbsp;tom pokoji sedala ta&nbsp;velká, silná paní a&nbsp;ta&nbsp;holčička a&nbsp;ti&nbsp;hoši kolem stolu. Na&nbsp;něm stál kotýlek s&nbsp;kohoutkem a&nbsp;pod ním hořel modrý plamínek. Už&nbsp;to&nbsp;strašně syčelo. Paní měla před sebou bílou konvičku a&nbsp;čtyři šálky. Postavila konvičku ke&nbsp;kotýlku, zatočila kohoutkem a&nbsp;vařící voda se&nbsp;jen valila. Pak, že&nbsp;se&nbsp;budou modlit. Sepjali ruce, sklonili hlavu a&nbsp;ta&nbsp;holčička se&nbsp;modlila krásně nahlas takovou pěknou modlitbičku. Brouček poslouchal, už&nbsp;byl u&nbsp;samého okna, okno bylo otevřeno – Brouček až&nbsp;do&nbsp;pokoje, sedl si&nbsp;u&nbsp;okna na&nbsp;stolečku na&nbsp;knížku. Ta&nbsp;paní nalévala do&nbsp;šálečků, služka měla pro ty&nbsp;hochy pomazánku už&nbsp;namazanou, a&nbsp;„Pavílku, o&nbsp;čem se&nbsp;dnes kázalo? Pověz!“ ptala se&nbsp;paní toho bělohlavého. – „Že máme pěkně poslouchat.“ – „Tak si&nbsp;to&nbsp;pamatuj! A&nbsp;ta&nbsp;slova si&nbsp;zas všichni zopakujeme.“ A&nbsp;nejdřív řekla ta&nbsp;paní: „Aj, poslouchati lépe jest než obětovati,“ pak to&nbsp;řekl ten kaštanový, pak ten bělovlasý, tak ta&nbsp;holčička a&nbsp;naposledy tam vzadu to&nbsp;opakovala služka. Ale ten bělohlavý se&nbsp;jaksi ohlédl. „Frédo, vidíš ho!“ a&nbsp;už&nbsp;běžel na&nbsp;milého Broučka. Jenže Brouček nečekal a&nbsp;už&nbsp;honem zas oknem ven. Ale dostal strach. Což kdyby ho&nbsp;byl ten hošík chytil! A&nbsp;tak letěl na&nbsp;hrušku a&nbsp;sedl si&nbsp;na&nbsp;samý vrcholek. Měsíček jak rybí oko, hvězdičky se&nbsp;jen jen třásly a&nbsp;tam v&nbsp;trávě cvrčel ještě někde cvrček. Nemohl snad usnout.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./part2.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>